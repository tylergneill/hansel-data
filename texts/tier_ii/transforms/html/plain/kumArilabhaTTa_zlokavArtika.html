<html>
  <head>
    <meta charset="utf-8"/>
    <title>kumArilabhaTTa_zlokavArtika.xml</title>
    <style>body { font-family: sans-serif; margin: 2em; }
</style>
    <script></script>
  </head>
  <body>
    <div id="content">
      <h1 id="1_pratijñāsūtra_PJS">{1 pratijñāsūtra PJS}</h1>
      <ol class="verses">
        <li class="verse" id="v1-1">
          <ol class="padas">
            <li>viśuddhajñānadehāya trivedīdivyacakṣuṣe |</li>
            <li>śreyaḥprāptinimittāya namaḥ somārdhadhāriṇe ||</li>
          </ol>
        </li>
        <li class="verse" id="v1-2">
          <ol class="padas">
            <li>abhivandya gurūnādau śiṣyadhīpadminīravīn |</li>
            <li>tatprasādāt kariṣye 'haṃ mīmāṃsāślokavārttikaṃ ||</li>
          </ol>
        </li>
        <li class="verse" id="v1-3">
          <ol class="padas">
            <li>tadvidvāṃso 'nugṛhṇantu cittaśrotraiḥ prasādibhiḥ |</li>
            <li>santaḥ praṇayivākyāni gṛhṇanti hy anasūyavaḥ ||</li>
          </ol>
        </li>
        <li class="verse" id="v1-4">
          <ol class="padas">
            <li>na cātrātiva kartavyaṃ doṣadṛṣṭiparaṃ manaḥ |</li>
            <li>doṣo hy avidyamāno 'pi taccittānāṃ prakāśate ||</li>
          </ol>
        </li>
        <li class="verse" id="v1-5">
          <ol class="padas">
            <li>kuto vā gṛhṇate doṣaṃ sūrayo madvidhoktiṣu |</li>
            <li>neṣyate yaḥ parastho 'pi sa svayaṃ gṛhyate katham ||</li>
          </ol>
        </li>
        <li class="verse" id="v1-6">
          <ol class="padas">
            <li>nirdoṣatvaikavākyatvaṃ kva vā lokasya dṛśyate |</li>
            <li>sāpavādā yataḥ ke cin mokṣasvargāv api prati ||</li>
          </ol>
        </li>
        <li class="verse" id="v1-7">
          <ol class="padas">
            <li>āgamapravaṇaś cāhaṃ nāpavādyaḥ skhaliteṣv apy apodyate |</li>
            <li>na hi sadvartmanā gacchan skhaliteṣv apy apodyate ||</li>
          </ol>
        </li>
        <li class="verse" id="v1-8">
          <ol class="padas">
            <li>yathā kathañ cid ārabdhā trayīmārgānusāriṇī |</li>
            <li>vāgvṛttir alpasārāpi śraddadhānasya śobhate ||</li>
          </ol>
        </li>
        <li class="verse" id="v1-9">
          <ol class="padas">
            <li>mīmāṃsāśāstratejobhir viśeṣeṇoj jvalīkṛte |</li>
            <li>vedārthajñānaratne me tṛṣṇātīva vijṛmbhate ||</li>
          </ol>
        </li>
        <li class="verse" id="v1-10">
          <ol class="padas">
            <li>prāyenaiva hi mīmāṃsā loke lokāyatīkṛtā |</li>
            <li>tāmāstikapathe kartum ayaṃ yatnaḥ kṛto mayā ||</li>
          </ol>
        </li>
        <li class="verse" id="v1-11">
          <ol class="padas">
            <li>athāto dharmajijñāsā sūtram ādyam idaṃ kṛtam |</li>
            <li>dharmākhyaṃ viṣayaṃ vaktuṃ mīmāṃsāyāḥ prayojanam ||</li>
          </ol>
        </li>
        <li class="verse" id="v1-12">
          <ol class="padas">
            <li>sarvasyaiva hi śāstrasya karmaṇo vāpi kasya cit |</li>
            <li>yāvat prayojanaṃ noktaṃ tāvat tat kena gṛhyate ||</li>
          </ol>
        </li>
        <li class="verse" id="v1-13">
          <ol class="padas">
            <li>mīmāṃsākhyā tu vidyeyaṃ bahuvidyāntarāśritā |</li>
            <li>na śuśrūṣayituṃ śakyā prāganuktvā prayojanam ||</li>
          </ol>
        </li>
        <li class="verse" id="v1-14">
          <ol class="padas">
            <li>vidyāntareṣu nāpy etad yady abhīṣṭaṃ prayojanam |</li>
            <li>anarthaprāpaṇaṃ tāvat tebhyo nāśaṅkyate kva cit ||</li>
          </ol>
        </li>
        <li class="verse" id="v1-15">
          <ol class="padas">
            <li>mīmāṃsāyāṃ tv ihājñāte durjñāte vāvivekataḥ |</li>
            <li>nyāyamārge mahān doṣa iti yatnopacaryatā ||</li>
          </ol>
        </li>
        <li class="verse" id="v1-16">
          <ol class="padas">
            <li>tasmāt prayojanaṃ pūrvam uktaṃ sūtrakṛtā svayam |</li>
            <li>yat svenoktaṃ vadeyus tad bhāṣyakārādayaḥ katham ||</li>
          </ol>
        </li>
        <li class="verse" id="v1-17">
          <ol class="padas">
            <li>siddhārthaṃ jñātasambandhaṃ śrotuṃ śrotā pravartate |</li>
            <li>śāstrādau tena vaktavyaḥ sambandhaḥ saprayojanaḥ ||</li>
          </ol>
        </li>
        <li class="verse" id="v1-18">
          <ol class="padas">
            <li>śāstraṃ prayojanaṃ caiva sambandhasyāśrayāv ubhau |</li>
            <li>taduktyantargatas tasmād bhinno noktaḥ prayojanāt ||</li>
          </ol>
        </li>
        <li class="verse" id="v1-19">
          <ol class="padas">
            <li>siddhiḥ śrotṛpravṛttīnāṃ sambandhakathanād yataḥ |</li>
            <li>tasmāt sarveṣu śāstreṣu sambandhaḥ pūrvam ucyate ||</li>
          </ol>
        </li>
        <li class="verse" id="v1-20">
          <ol class="padas">
            <li>yāvat prayojanenāsya sambandho nābhidhīyate |</li>
            <li>asambaddhapralāpitvād bhavet tāvad asaṃgatiḥ ||</li>
          </ol>
        </li>
        <li class="verse" id="v1-21">
          <ol class="padas">
            <li>iha tv ākṣipya sambandhaṃ bhāṣya evābhidhāsyate |</li>
            <li>dharmaprasiddhyasiddhibhyāṃ, tasmān nānyo 'bhidhīyate ||</li>
          </ol>
        </li>
        <li class="verse" id="v1-22">
          <ol class="padas">
            <li>na cāpy atrāthaśabdena śāstrasambandha ucyate |</li>
            <li>sambandhaṃ kriyayor hy eṣa brūte śāstrāc ca te pṛthak ||</li>
          </ol>
        </li>
        <li class="verse" id="v1-23">
          <ol class="padas">
            <li>yo 'py ayaṃ śāstrasambandho varṇyate kaiś cid āditaḥ |</li>
            <li>kriyānantaryarūpo vā guruparvakramo 'pi vā ||</li>
          </ol>
        </li>
        <li class="verse" id="v1-24">
          <ol class="padas">
            <li>sadasadbhāvayos tasya viśeṣo nopalabhyate |</li>
            <li>śrotuvidhau niṣedhe vā jñāne vā śāstragocare ||</li>
          </ol>
        </li>
        <li class="verse" id="v1-25">
          <ol class="padas">
            <li>tasmād vyākhyāṅgam icchadbhiḥ sahetuḥ saprayojanaḥ |</li>
            <li>śāstrāvatārasambandho vācyo nānyas tu niṣphalaḥ ||</li>
          </ol>
        </li>
        <li class="verse" id="v1-26">
          <ol class="padas">
            <li>loke ityādibhāṣyasya ṣaḍarthān sampracakṣate |</li>
            <li>bhāṣyakārānusāreṇa, prayuktasyāditaḥ pṛthak ||</li>
          </ol>
        </li>
        <li class="verse" id="v1-27">
          <ol class="padas">
            <li>sarvavyākhyām upālambhaṃ pratyākhyānaṃ tathā pare |</li>
            <li>parisaṃkhyās tutī kecithaśabdasya dūṣaṇam ||</li>
          </ol>
        </li>
        <li class="verse" id="v1-28">
          <ol class="padas">
            <li>sādhāraṇī viśiṣṭā ca sūtravyākhyā dvidhā matā |</li>
            <li>viśiṣṭā pratisūtraṃ yā sarvārthā tv iyam ucyate ||</li>
          </ol>
        </li>
        <li class="verse" id="v1-29">
          <ol class="padas">
            <li>pravṛttis tu padeṣv eva nivṛttiḥ sūtrasaṃśrayā |</li>
            <li>vedavākyāviruddheṣu na tu sarveṣu keṣu cit ||</li>
          </ol>
        </li>
        <li class="verse" id="v1-30">
          <ol class="padas">
            <li>adhyāhārasya vākyeṣu vyatyāsasya ca sambhavāt |</li>
            <li>tenaiṣām iti sūtrāṇāṃ pārārthye saty api grahaḥ ||</li>
          </ol>
        </li>
        <li class="verse" id="v1-31">
          <ol class="padas">
            <li>evaśabdo 'lpavācyatvād, asyāvṛttau tu gauravam |</li>
            <li>prasiddhatvād avācyaṃ cet, na doṣaḥ puṅgirām ayam ||</li>
          </ol>
        </li>
        <li class="verse" id="v1-32">
          <ol class="padas">
            <li>vyākhyāṅgatvābhimānena yo 'dhyāhārādyapekṣate |</li>
            <li>svasaṃjñāṃ vāpi tasyedaṃ śāstrarūpaṃ nirūpyate ||</li>
          </ol>
        </li>
        <li class="verse" id="v1-33">
          <ol class="padas">
            <li>vṛtyantareṣu keṣāñ cil laukikārthavyatikramaḥ |</li>
            <li>śabdānāṃ dṛśyate teṣam upālambho 'yam ucyate ||</li>
          </ol>
        </li>
        <li class="verse" id="v1-34">
          <ol class="padas">
            <li>athāta ity ayaṃ loke nānantarye prayujyate |</li>
            <li>tasmāt tādarthyam etasya paribhāṣādibhir bhavet ||</li>
          </ol>
        </li>
        <li class="verse" id="v1-35">
          <ol class="padas">
            <li>prasiddhahāniḥ śabdānām aprasiddhe ca kalpanā |</li>
            <li>na kāryā vṛttikāreṇa sati siddhārthasambhave ||</li>
          </ol>
        </li>
        <li class="verse" id="v1-36">
          <ol class="padas">
            <li>sūtrārthe kliśyataś caivaṃ dūre vedārthanirṇayaḥ |</li>
            <li>tatra yatnasya bhāratvaṃ vaktṛśrotroḥ prasajyate ||</li>
          </ol>
        </li>
        <li class="verse" id="v1-37">
          <ol class="padas">
            <li>na vyākhyāsyati sūtrāṇi codanārthaparatvataḥ |</li>
            <li>yat tasya parihāro 'yaṃ pratyākhyānena cocyate ||</li>
          </ol>
        </li>
        <li class="verse" id="v1-38">
          <ol class="padas">
            <li>prayāso vedavākyeṣu kāryaḥ sūtreṣv anena kim |</li>
            <li>phalavattvāphalatvābhyām, ebhiḥ karaṇasammataiḥ ||</li>
          </ol>
        </li>
        <li class="verse" id="v1-39">
          <ol class="padas">
            <li>codanārtha upetavyaḥ, nobhayaṃ yatnagauravāt |</li>
            <li>padārthānāṃ prasiddhatvāt vyākhyeyaṃ nāvaśiṣyate ||</li>
          </ol>
        </li>
        <li class="verse" id="v1-40">
          <ol class="padas">
            <li>evaṃśabdādiko granthaḥ pakṣe cāsmin samarthyate |</li>
            <li>padacchedadādyabhāvena pratyākhyānamatis tv iyam ||</li>
          </ol>
        </li>
        <li class="verse" id="v1-41">
          <ol class="padas">
            <li>brabīty eva hi sūtrārtham, atiriktādi ceṣyate |</li>
            <li>nanv aśaktam idaṃ sūtraṃ samyak sūtritam ity api ||</li>
          </ol>
        </li>
        <li class="verse" id="v1-42">
          <ol class="padas">
            <li>sūtre cāgamakatvādi pratyākhyāne virudhyate |</li>
            <li>na copāyānabhijñena śakyopeyāvadhāraṇā ||</li>
          </ol>
        </li>
        <li class="verse" id="v1-43">
          <ol class="padas">
            <li>nānyato vedavidbhyaś ca sūtravṛttikriyeṣyate |</li>
            <li>pratyākhyānasya hetuś ca padārthānāṃ prasiddhatā ||</li>
          </ol>
        </li>
        <li class="verse" id="v1-44">
          <ol class="padas">
            <li>yoktā sā vedavākyānaṃ tulyārthatvān nivārayet |</li>
            <li>vākyārthe tatra sandehād vyākhyānaṃ cet pravartate ||</li>
          </ol>
        </li>
        <li class="verse" id="v1-45">
          <ol class="padas">
            <li>sūtreṣv api samānatvāt pratyākhyānaṃ na yujyate |</li>
            <li>na vyākhyātavyam ityevaṃ pratyākhyāne ca sidhyati ||</li>
          </ol>
        </li>
        <li class="verse" id="v1-46">
          <ol class="padas">
            <li>duṣṭavyākhyā niṣedhena tadapetā na vāryate |</li>
            <li>asya dṛṣṭaviruddhatvāt phalgutvāc cāpi parvayoḥ ||</li>
          </ol>
        </li>
        <li class="verse" id="v1-47">
          <ol class="padas">
            <li>madhyame cātidaurjanyāt parisaṃkhyaiva yujyate |</li>
            <li>vaidikaṃ jaiminīyaṃ ca yatra vākyaṃ virudhyate ||</li>
          </ol>
        </li>
        <li class="verse" id="v1-48">
          <ol class="padas">
            <li>yathāśrutagṛhīte 'rthe tatredam upadiśyate |</li>
            <li>adhyāhārādibhiḥ sūtraṃ vaidikaṃ tu yathāśrutam ||</li>
          </ol>
        </li>
        <li class="verse" id="v1-49">
          <ol class="padas">
            <li>neyam, virodhe 'nyonyasya vaidikānāṃ bhavantu te |</li>
            <li>yathā dharmāvabodhasya pramāṇaṃ vaidikaṃ vacaḥ ||</li>
          </ol>
        </li>
        <li class="verse" id="v1-50">
          <ol class="padas">
            <li>tadarthanirṇaye hetur jaiminīyaṃ tathaiva naḥ |</li>
            <li>vākyasāmarthyatulyatvāt tathā padatadarthayoḥ ||</li>
          </ol>
        </li>
        <li class="verse" id="v1-51">
          <ol class="padas">
            <li>adhyāhārādibhir muktā vyākhyā sarvatra yujyate |</li>
            <li>asambhavād avaśyaṃ yā virodhe 'nyatarasya tu ||</li>
          </ol>
        </li>
        <li class="verse" id="v1-52">
          <ol class="padas">
            <li>anyāyyakalpanā sāpi vikalpena prasajyate |</li>
            <li>prāthamyenāvaruddhatvād upāyavaśato 'tha vā ||</li>
          </ol>
        </li>
        <li class="verse" id="v1-53">
          <ol class="padas">
            <li>yathāśrutena sūtreṇa nyāyyāṃ bādheta codanām |</li>
            <li>tena vedāviruddhasya sati sambhava ity ayam ||</li>
          </ol>
        </li>
        <li class="verse" id="v1-54">
          <ol class="padas">
            <li>vidhīyate 'rthaḥ, śeṣaṃ tu yathāprāptam anūdyate |</li>
            <li>śeṣabhājāṃ bhavel lopa ity adhyāhārakalpanā ||</li>
          </ol>
        </li>
        <li class="verse" id="v1-55">
          <ol class="padas">
            <li>viprakarṣāt paśoś ceti vibhaktiḥ pariṇamyate |</li>
            <li>padena vyavadhānaṃ tu loke saṃniyamād iti ||</li>
          </ol>
        </li>
        <li class="verse" id="v1-56">
          <ol class="padas">
            <li>sūtreṇa vyavadhānaṃ tu pānavyāpadi kalpitam |</li>
            <li>paśusāmānyavidhyādau sūtram evānyathā kṛtam ||</li>
          </ol>
        </li>
        <li class="verse" id="v1-57">
          <ol class="padas">
            <li>agnayaś ca svakālatvād deyadharmāpayātanam |</li>
            <li>vyākhyānaṃ vākyabhedena, guṇakalpās tv amī kṛtāḥ ||</li>
          </ol>
        </li>
        <li class="verse" id="v1-58">
          <ol class="padas">
            <li>autpattikas tu gavyasya tathoṣṇikkakubhor iti |</li>
            <li>darśanāc ca viśeṣasya tathābhyudaya ity api ||</li>
          </ol>
        </li>
        <li class="verse" id="v1-59">
          <ol class="padas">
            <li>sūtrakārapraśaṃsā vā loka ityādinocyate |</li>
            <li>prasiddhair abhidhānād dhi na śiṣyāḥ kleśitā yataḥ ||</li>
          </ol>
        </li>
        <li class="verse" id="v1-60">
          <ol class="padas">
            <li>bhavitavyaṃ tu teneti prāgasmād ekavākyatā |</li>
            <li>vedādhyayanavākyād vā tenāthety asya dūṣaṇam ||</li>
          </ol>
        </li>
        <li class="verse" id="v1-61">
          <ol class="padas">
            <li>prasiddhārthapadaiḥ śakyaḥ sūtrair vedārthanirṇayaḥ |</li>
            <li>na ca so 'sty athaśabdasya vinā te pūrvakarmaṇā ||</li>
          </ol>
        </li>
        <li class="verse" id="v1-62">
          <ol class="padas">
            <li>prasiddhārthaṃ padaṃ yuktaṃ tac ca nāstīti dūṣaṇam |</li>
            <li>prasiddho 'py athaśabdādeḥ kiṃpadārtho 'tra varṇyate ||</li>
          </ol>
        </li>
        <li class="verse" id="v1-63">
          <ol class="padas">
            <li>pradarśanārtham ity eke, ke cin nānārthavācinaḥ |</li>
            <li>samudāyād avacchidya bhavadāsena kalpitāt ||</li>
          </ol>
        </li>
        <li class="verse" id="v1-64">
          <ol class="padas">
            <li>śaktito 'vayavaṃ caiva varṇayantyaṣṭamādivat |</li>
            <li>na cātra codanāvyākhyā gauravaṃ tatra coditam ||</li>
          </ol>
        </li>
        <li class="verse" id="v1-65">
          <ol class="padas">
            <li>yad vākṣepo yathoktasya vṛttābhāvād asambhavāt |</li>
            <li>yadi lokaprasiddhārthagrahaṇaṃ kriyate pade ||</li>
          </ol>
        </li>
        <li class="verse" id="v1-66">
          <ol class="padas">
            <li>sa nāsty atrāthaśabdasyety adhyāhārādikalpanam |</li>
            <li>vedādhyayanavṛttatvaṃ snānasyotkarṣakalpanā ||</li>
          </ol>
        </li>
        <li class="verse" id="v1-67">
          <ol class="padas">
            <li>nāvyākhyāte 'thaśabdārthe jñāyate tena varṇyate |</li>
            <li>anarthake 'tha vānyārthe prasiddhir bādhyate dhruvam ||</li>
          </ol>
        </li>
        <li class="verse" id="v1-68">
          <ol class="padas">
            <li>tasmāc chrutārthasiddhyarthaṃ vṛttaṃ kim api gamyate |</li>
            <li>viśiṣṭaliṅgavijñānād viśiṣṭe liṅginīkṣite ||</li>
          </ol>
        </li>
        <li class="verse" id="v1-69">
          <ol class="padas">
            <li>sūtreṇāsambhavaṃ matvā naitad ity abravīt paraḥ |</li>
            <li>ānantaryopadeśena taddṛṣṭārthatayāpi ca ||</li>
          </ol>
        </li>
        <li class="verse" id="v1-70">
          <ol class="padas">
            <li>vedādhyayanam ākṣiptaṃ kim asūtritacodanā |</li>
            <li>yena vṛttena jijñāsā vinā naivopapadyate ||</li>
          </ol>
        </li>
        <li class="verse" id="v1-71">
          <ol class="padas">
            <li>tadānantaryam uktaṃ hi dṛṣṭārtham avakalpate |</li>
            <li>kriyamāṇā ca jijñāsā niyamād yasya kasya cit ||</li>
          </ol>
        </li>
        <li class="verse" id="v1-72">
          <ol class="padas">
            <li>kriyetānantaraiveti vyarthaṃ tadupadeśanam |</li>
            <li>saṅkalpādibhir apy eṣā vinā satyaṃ na sidhyati ||</li>
          </ol>
        </li>
        <li class="verse" id="v1-73">
          <ol class="padas">
            <li>sādhāraṇyāt tu te 'py atra nopadeśyāḥ kathañ cana |</li>
            <li>tasmād dharmabubhutsāyām asādhāraṇakāraṇam ||</li>
          </ol>
        </li>
        <li class="verse" id="v1-74">
          <ol class="padas">
            <li>nirvṛttaṃ sūtrakāreṣṭaṃ tac ca nākhyayanād ṛte |</li>
            <li>anyasyāpīty anenaiva vedapāṭhe prabādhite ||</li>
          </ol>
        </li>
        <li class="verse" id="v1-75">
          <ol class="padas">
            <li>prāg apīti hi vaktavyaṃ tatrāpy anyasya sambhavāt |</li>
            <li>pūrveṇaiva hi labdhārthe tādṛśīṃ tv ity anena kim ||</li>
          </ol>
        </li>
        <li class="verse" id="v1-76">
          <ol class="padas">
            <li>vakṣyamāṇam anālocya sambhavet paricodanā |</li>
            <li>na tāvat sādhyate 'dyāpi codanā dharmasādhanam ||</li>
          </ol>
        </li>
        <li class="verse" id="v1-77">
          <ol class="padas">
            <li>iha vā kāni vākyāni vivariṣyati jaiminiḥ |</li>
            <li>dharmamātrābhidhānād dhi buddhādivacanāny api ||</li>
          </ol>
        </li>
        <li class="verse" id="v1-78">
          <ol class="padas">
            <li>paṭhitvā dharmajijñāsety anyasyāpīti codanā |</li>
            <li>yad vā bhavatu nāmedṛk sūtraṃ vedam adhītya tu ||</li>
          </ol>
        </li>
        <li class="verse" id="v1-79">
          <ol class="padas">
            <li>jijñāsānantaraṃ kāryety atrāpi dvayam īpsitam |</li>
            <li>nānadhītya na cāpy anyat kṛtvety etan na labhyate ||</li>
          </ol>
        </li>
        <li class="verse" id="v1-80">
          <ol class="padas">
            <li>vakṣyamāṇavacobhaṅgyor vākyabhedaprasaṅgataḥ |</li>
            <li>adhītyaiveti hi vidhau snānāder apy anantarā ||</li>
          </ol>
        </li>
        <li class="verse" id="v1-81">
          <ol class="padas">
            <li>bhaved dharmasya jijñāsā nānantaryavidhis tadā |</li>
            <li>ānantaryavidhāne tu yā vedādhyayane kṛte ||</li>
          </ol>
        </li>
        <li class="verse" id="v1-82">
          <ol class="padas">
            <li>ity evam anuvādatvāt prāg apy eṣā prasajyate |</li>
            <li>buddhavākyādipāṭhasya tādṛśīṃ tv ity apākriyā ||</li>
          </ol>
        </li>
        <li class="verse" id="v1-83">
          <ol class="padas">
            <li>prāg apīti ca codyasya, sāmarthyād vedalābhataḥ |</li>
            <li>naivaitayor vacobhaṅgyor eko 'py artho vidhīyate ||</li>
          </ol>
        </li>
        <li class="verse" id="v1-84">
          <ol class="padas">
            <li>api cetyādikenoktam, kin tv ityetad vidhīyate |</li>
            <li>ānantaryaṃ parastāc ca nāpi śiṃṣma itīha tu ||</li>
          </ol>
        </li>
        <li class="verse" id="v1-85">
          <ol class="padas">
            <li>ke cid adhyāharanti,   asya sūtrasyānyaparatvataḥ |</li>
            <li>na vāryate 'nadhītatvaṃ nānantaryaṃ vidhīyate ||</li>
          </ol>
        </li>
        <li class="verse" id="v1-86">
          <ol class="padas">
            <li>sāmarthyāsiddhyadṛṣṭārthaprasaṅgāt tena lakṣaṇā |</li>
            <li>ānantaryavacovyaktir āśritaivātra lakṣyate ||</li>
          </ol>
        </li>
        <li class="verse" id="v1-87">
          <ol class="padas">
            <li>śrutārthaṃ tv aparityajya lakṣaṇārtho vidhīyate |</li>
            <li>pratītā dharmajiñāsā vedādhyāyād anantarā ||</li>
          </ol>
        </li>
        <li class="verse" id="v1-88">
          <ol class="padas">
            <li>tatkālasyāvaruddhatvāt snānābhāvaṃ hi lakṣayet |</li>
            <li>virodho yugapatprāpteḥ, daurbalyaṃ vedabādhanāt ||</li>
          </ol>
        </li>
        <li class="verse" id="v1-89">
          <ol class="padas">
            <li>snānasya tena bādhaḥ syād dharmajijñāsayā balāt |</li>
            <li>dṛṣṭārthatvādisaṃyuktaṃ vākyaṃ lakṣaṇayā tv iti ||</li>
          </ol>
        </li>
        <li class="verse" id="v1-90">
          <ol class="padas">
            <li>punaruktyā gatārthatvāt tyaktaṃ kaiś cit, tad ucyate |</li>
            <li>yady apy asya bhaved vācyam ānantaryam asaṃśayam ||</li>
          </ol>
        </li>
        <li class="verse" id="v1-91">
          <ol class="padas">
            <li>tathāpi pūrvatāmātraṃ lakṣayed avirodhataḥ |</li>
            <li>granthagrahaṇamātre ca kṛte snānaṃ virudhyate ||</li>
          </ol>
        </li>
        <li class="verse" id="v1-92">
          <ol class="padas">
            <li>adhītyetyadhigamyeti vyākhyāne tv avirodhitā |</li>
            <li>yas tv evamavirodhitvaṃ kurvannāplavanaṃ vadet ||</li>
          </ol>
        </li>
        <li class="verse" id="v1-93">
          <ol class="padas">
            <li>adṛṣṭāyātha vāpy anyaḥ saṃskāraṃ tasya cottaram |</li>
            <li>ihāsnānādiniyamo yaḥ kṛto brahmacāriṇaḥ ||</li>
          </ol>
        </li>
        <li class="verse" id="v1-94">
          <ol class="padas">
            <li>avidhitvam anāśritya so 'vasānam apekṣate |</li>
            <li>tato 'pekṣāvaśāt snānam asnānādinivartanam ||</li>
          </ol>
        </li>
        <li class="verse" id="v1-95">
          <ol class="padas">
            <li>virodhasāhacaryābhyāṃ dṛṣṭārthatvena lakṣayet |</li>
            <li>tasmād adhyayanasnānajijñāsākramavācinām ||</li>
          </ol>
        </li>
        <li class="verse" id="v1-96">
          <ol class="padas">
            <li>dṛṣṭārthatvāya śabdānām evaṃ vyākhyeyam āśritā |</li>
            <li>snātvā jijñāsamāno 'pi nanu vedaṃ na bādhate ||</li>
          </ol>
        </li>
        <li class="verse" id="v1-97">
          <ol class="padas">
            <li>tenāvirodhitā tasya, ityevaṃ vadata uttaram |</li>
            <li>yathaivādhyayanāt snānaṃ smaryate samanantaram ||</li>
          </ol>
        </li>
        <li class="verse" id="v1-98">
          <ol class="padas">
            <li>tathā tataḥ paro 'py anyaḥ padārtho 'nyaḥ paras tataḥ |</li>
            <li>tataś cāvaśyakartavye bādhe smārtasya kasya cit ||</li>
          </ol>
        </li>
        <li class="verse" id="v1-99">
          <ol class="padas">
            <li>yogyatvād āgate kāle prāthamyāt snānabādhanam |</li>
            <li>so 'yaṃ pāṭhakramasyārthād bādha ity avagamyate ||</li>
          </ol>
        </li>
        <li class="verse" id="v1-100">
          <ol class="padas">
            <li>guṇapradhānayor vāpi virodhād guṇabādhanam |</li>
            <li>snānopalakṣitā cātra nivṛttir guruveśmanaḥ ||</li>
          </ol>
        </li>
        <li class="verse" id="v1-101">
          <ol class="padas">
            <li>virodhitvena bādhyeta na tu madhvādibhakṣaṇam |</li>
            <li>tasmād gurukule tiṣṭhanmadhumāṃsādyavarjayan ||</li>
          </ol>
        </li>
        <li class="verse" id="v1-102">
          <ol class="padas">
            <li>jijñāsetāviruddhatvād dharmam ity avagamyate |</li>
            <li>gurugehanivṛttyaṃśo yāvac ca na samāpyate ||</li>
          </ol>
        </li>
        <li class="verse" id="v1-103">
          <ol class="padas">
            <li>tāvat sakalavācitvān na snānaṃ paryavasyati |</li>
            <li>gurugehādanāvṛttaḥ snātako hi na kathyate ||</li>
          </ol>
        </li>
        <li class="verse" id="v1-104">
          <ol class="padas">
            <li>tatparatvavidhānāc ca na tāvad dārasaṅgrahaḥ |</li>
            <li>vyākhyāya kīrtitā cātra snāyād iti punaḥ smṛtiḥ ||</li>
          </ol>
        </li>
        <li class="verse" id="v1-105">
          <ol class="padas">
            <li>smāvartiṣṭa metyādi smṛter yady apy anantaram |</li>
            <li>viparītārtham ity asmāt tadvākyād apanīyate ||</li>
          </ol>
        </li>
        <li class="verse" id="v1-106">
          <ol class="padas">
            <li>athaśabdena yo bādhaḥ purastād upavarṇitaḥ |</li>
            <li>tanmātrasyaiva bādho 'tra dṛṣṭārthatvāt pradarśitaḥ ||</li>
          </ol>
        </li>
        <li class="verse" id="v1-107">
          <ol class="padas">
            <li>smṛtiprāptam idānīṃ tu madhumāṃsādyavarjanam |</li>
            <li>pratiṣedhann adṛṣṭārthaṃ sūtrakāro na śobhate ||</li>
          </ol>
        </li>
        <li class="verse" id="v1-108">
          <ol class="padas">
            <li>nivṛttya gurugehāc ca jijñāsārthaḥ punar bhavet |</li>
            <li>praveśaḥ so 'py adṛṣṭārtha iti naiveha sūtritaḥ ||</li>
          </ol>
        </li>
        <li class="verse" id="v1-109">
          <ol class="padas">
            <li>nirgamo hi kṛtārthasya dṛṣṭārtho guruveśmanaḥ |</li>
            <li>smaryate tasya nārthaḥ syād akṛtārthasya nirgame ||</li>
          </ol>
        </li>
        <li class="verse" id="v1-110">
          <ol class="padas">
            <li>athaśabdaprasiddhyaiva vedagrahaṇahetutā |</li>
            <li>ānantaryopadeśitvād ataḥ śabdena kiṃ punaḥ ||</li>
          </ol>
        </li>
        <li class="verse" id="v1-111">
          <ol class="padas">
            <li>yogyatvam athaśabdena yady api pratipāditam |</li>
            <li>tad eva hetur atreti nātaḥśabdād vinā bhavet ||</li>
          </ol>
        </li>
        <li class="verse" id="v1-112">
          <ol class="padas">
            <li>lakṣaṇaṃ puruṣasyaiva tadā tad dhi prasajyate |</li>
            <li>jijñāsāyāś ca hetutve phalārthatvādi sambhavet ||</li>
          </ol>
        </li>
        <li class="verse" id="v1-113">
          <ol class="padas">
            <li>ataḥśabdagṛhītaṃ vā tatrādhyayanam āśritam |</li>
            <li>hetāvakathyamāne hi maṅgalādy apy asau vadet ||</li>
          </ol>
        </li>
        <li class="verse" id="v1-114">
          <ol class="padas">
            <li>snānabādhasya vā hetur ata ity ucyate punaḥ |</li>
            <li>yogyasyādhītavedatvān nāvasthātuṃ hi labhyate ||</li>
          </ol>
        </li>
        <li class="verse" id="v1-115">
          <ol class="padas">
            <li>sanvācyecchāntaraṃ karma jñānaṃ vyāpnoti tāvatā |</li>
            <li>jñānopasarjanā saiva na tu vidhyādi gamyate ||</li>
          </ol>
        </li>
        <li class="verse" id="v1-116">
          <ol class="padas">
            <li>iṣes tu karma bāhyaḥ syād dharmaḥ sā vātha vā dvayam |</li>
            <li>samānakartṛkatvaṃ tu tumunoktaṃ liṅā vidhiḥ ||</li>
          </ol>
        </li>
        <li class="verse" id="v1-117">
          <ol class="padas">
            <li>evaṃ viṣayanānātvān na kā cit punaruktatā |</li>
            <li>sūtritecchābhinirvṛttyai dvitīyecchātra sūtritā ||</li>
          </ol>
        </li>
        <li class="verse" id="v1-118">
          <ol class="padas">
            <li>prakṛtyā vikṛtir yasmāc caturthyantā samasyate |</li>
            <li>tādarthye yūpadārvādau tenāsminn asamāsatā ||</li>
          </ol>
        </li>
        <li class="verse" id="v1-119">
          <ol class="padas">
            <li>sa hi tasyety anenokto dharmasyety eṣa vigrahaḥ |</li>
            <li>dharmāyeti tu tādarthye ṣaṣṭhī vṛtteti kathyate ||</li>
          </ol>
        </li>
        <li class="verse" id="v1-120">
          <ol class="padas">
            <li>prāpnoty atra caturthy eva viśeṣaś ced vivakṣitaḥ |</li>
            <li>sāmānyasya vivakṣāyāṃ tādṛśaṃ kathyate katham ||</li>
          </ol>
        </li>
        <li class="verse" id="v1-121">
          <ol class="padas">
            <li>sambandhamātra evaiṣā ṣaṣṭhyutpannā tathāpi tu |</li>
            <li>viśeṣaniṣṭhatā tasyā bhāṣyakāreṇa varṇyate ||</li>
          </ol>
        </li>
        <li class="verse" id="v1-122">
          <ol class="padas">
            <li>sādhanābhāsatā cātra pūrvapakṣārthagocarā |</li>
            <li>anyasādhanam anyasya sādhanābhāsa ucyate ||</li>
          </ol>
        </li>
        <li class="verse" id="v1-123">
          <ol class="padas">
            <li>kratvarthaṃ puruṣārthasya tadarthaṃ ca krator iti |</li>
            <li>śeṣalakṣaṇaśabdaś ca kṛtsnaśāstravivakṣayā ||</li>
          </ol>
        </li>
        <li class="verse" id="v1-124">
          <ol class="padas">
            <li>prasiddhaḥ śakyate jñātum prasiddhatvāt tu neṣyate |</li>
            <li>aprasiddhas tv aśakyatvānnatarām ity ato 'bravīt ||</li>
          </ol>
        </li>
        <li class="verse" id="v1-125">
          <ol class="padas">
            <li>jijñāsyaḥ saṃśayād dharmaḥ śreyaskaratayāpi ca |</li>
            <li>asandigdho hy ajijñāsyo yo vā syān niṣprayojanaḥ ||</li>
          </ol>
        </li>
        <li class="verse" id="v1-126">
          <ol class="padas">
            <li>svarūpādiṣu dharmasya dvidhā vipratipadyate |</li>
            <li>pūrvaṃ pramāṇarūpābhyām,   pādenādyasya nirṇayaḥ ||</li>
          </ol>
        </li>
        <li class="verse" id="v1-127">
          <ol class="padas">
            <li>sthite vedapramāṇatve punar vākyārthanirṇaye |</li>
            <li>matir bahuvidāṃ puṃsāṃ saṃśayān nopajāyate ||</li>
          </ol>
        </li>
        <li class="verse" id="v1-128">
          <ol class="padas">
            <li>ke cid āhur asāv arthaḥ, ke cin nāsāv ayaṃ tv iti |</li>
            <li>tannirṇayārtham apy etat paraṃ śāstraṃ praṇīyate ||</li>
          </ol>
        </li>
      </ol>
      <h1 id="2_codanāsūtra_CDS">{2 codanāsūtra CDS}</h1>
      <ol class="verses">
        <li class="verse" id="v2-1">
          <ol class="padas">
            <li>dharme sāmānyataḥ siddhe pramāṇaṃ codanocyate |</li>
            <li>svarūpādes tataḥ siddhaḥ,   svarūpaṃ ceha sūtryate ||</li>
          </ol>
        </li>
        <li class="verse" id="v2-2">
          <ol class="padas">
            <li>dvayam ekena sūtreṇa śrutyarthābhyāṃ nirūpyate |</li>
            <li>svarūpe 'pi hi tasyokte pramāṇaṃ kathyate 'rthataḥ ||</li>
          </ol>
        </li>
        <li class="verse" id="v2-3">
          <ol class="padas">
            <li>kimādyapekṣitaiḥ pūrṇaḥ samarthaḥ pratyayo vidhau |</li>
            <li>tena pravartakaṃ vākyaṃ śāstre 'smin codanocyate ||</li>
          </ol>
        </li>
        <li class="verse" id="v2-4">
          <ol class="padas">
            <li>codanaiva pramāṇaṃ cetyetaddharme 'vadhāritam |</li>
            <li>sākāṅkṣam iti manvāno yuktileśaṃ dvaye 'spṛśat ||</li>
          </ol>
        </li>
        <li class="verse" id="v2-5">
          <ol class="padas">
            <li>sambhāvyate pramāṇatvaṃ śabdasyaivaṃvidheṣv api |</li>
            <li>indriyāder asāmarthyaṃ vakṣyamāṇamadīdiśat ||</li>
          </ol>
        </li>
        <li class="verse" id="v2-6">
          <ol class="padas">
            <li>atyantāsaty api jñānam arthe śabdaḥ karoti hi |</li>
            <li>tenotsarge sthite tasya doṣābhāvāt pramāṇatā ||</li>
          </ol>
        </li>
        <li class="verse" id="v2-7">
          <ol class="padas">
            <li>codanety abravīc cātra śabdamātravivakṣayā |</li>
            <li>na hi bhūtādiviṣayaḥ kaś cid asti vidhāyakaḥ ||</li>
          </ol>
        </li>
        <li class="verse" id="v2-8">
          <ol class="padas">
            <li>indriyādivyudāsena śabdo yāvan na sādhyate |</li>
            <li>tāvac ca tadviśeṣasya kuto vāvasaro bhavet ||</li>
          </ol>
        </li>
        <li class="verse" id="v2-9">
          <ol class="padas">
            <li>nimittamātraṃ vocyeta pramāṇaṃ ceha lakṣaṇam |</li>
            <li>pramāṇaṃ tv api śabdo vā tajjñānaṃ vā nirūpyate |</li>
          </ol>
        </li>
        <li class="verse" id="v2-10">
          <ol class="padas">
            <li>padārthas tanmatir vā syād vākyārthādhigamo 'pi vā |</li>
            <li>pūrveṣāṃ tu pramāṇatve phalatvaṃ tasya gamyate ||</li>
          </ol>
        </li>
        <li class="verse" id="v2-11">
          <ol class="padas">
            <li>jñāne lakṣaṇaśabdo 'yaṃ yadi nāma prayujyate |</li>
            <li>codanoktis tadā kāryaṃ tatkāryaṃ cāpi lakṣayet ||</li>
          </ol>
        </li>
        <li class="verse" id="v2-12">
          <ol class="padas">
            <li>nimittamātre śabde ca pramāṇe mukhyavṛttayoḥ |</li>
            <li>sāmānādhikaraṇyaṃ syāc codanālakṣaṇatvayoḥ ||</li>
          </ol>
        </li>
        <li class="verse" id="v2-13">
          <ol class="padas">
            <li>dravyakriyāguṇādīnāṃ dharmatvaṃ sthāpayiṣyate |</li>
            <li>teṣām aindriyakatve 'pi na tādrūpyeṇa dharmatā ||</li>
          </ol>
        </li>
        <li class="verse" id="v2-14">
          <ol class="padas">
            <li>śreyaḥsādhanatā hy eṣāṃ nityaṃ vedāt pratīyate |</li>
            <li>tādrūpyeṇa ca dharmatvaṃ tasmān nendriyagocaraḥ ||</li>
          </ol>
        </li>
        <li class="verse" id="v2-15">
          <ol class="padas">
            <li>pradarśanārtham atroktam indriyaṃ sūtrakāravat |</li>
            <li>nānyat kiñ ceti vācchedaḥ sāmānyārthaḥ prayujyate ||</li>
          </ol>
        </li>
        <li class="verse" id="v2-16">
          <ol class="padas">
            <li>tadasāmarthyasiddhyai ca punar indriyakīrtanam |</li>
            <li>kiñ ceti madhyam acchedo hetupraśne prayujyate ||</li>
          </ol>
        </li>
        <li class="verse" id="v2-17">
          <ol class="padas">
            <li>yady api tv anumānasyāpy evamādau samarthatā |</li>
            <li>vinā sambandhabodhena na tu tasyodbhavaḥ kva cit |</li>
          </ol>
        </li>
        <li class="verse" id="v2-18">
          <ol class="padas">
            <li>na sāmānyaviśeṣābhyāṃ dharmasambandhadarśanam |</li>
            <li>liṅgasya kasya cit siddhaṃ yena syād anumānatā ||</li>
          </ol>
        </li>
        <li class="verse" id="v2-19">
          <ol class="padas">
            <li>nanu śabdo 'pi sambandhabodhānnarte pravarttate |</li>
            <li>padaṃ tat, na ca tadvācyo dharmaḥ, vākyārtha eva saḥ ||</li>
          </ol>
        </li>
        <li class="verse" id="v2-20">
          <ol class="padas">
            <li>vākyasyāvācakatvaṃ ca,   padārthānāṃ ca hetutā |</li>
            <li>sambandhasyānapekṣāṇāṃ vākyārthe sthāpayiṣyate ||</li>
          </ol>
        </li>
        <li class="verse" id="v2-21">
          <ol class="padas">
            <li>nityatvāder asiddhatvād, abhyupetyocyate 'tha vā |</li>
            <li>sutarām apramāṇatvaṃ vaktṛprāmāṇyavarjanāt ||</li>
          </ol>
        </li>
        <li class="verse" id="v2-22">
          <ol class="padas">
            <li>pramāṇāntaradṛṣṭaṃ hi śabdo 'rthaṃ prāpayet sadā |</li>
            <li>smṛtivac ca svayaṃ tasya prāmāṇyaṃ nopapadyate ||</li>
          </ol>
        </li>
        <li class="verse" id="v2-23">
          <ol class="padas">
            <li>nūnaṃ tatrānubhūto 'sāvityāptoktinibandhanā |</li>
            <li>buddhiḥ sākṣād adṛṣṭe 'pi yuktārthe puruṣoktitaḥ ||</li>
          </ol>
        </li>
        <li class="verse" id="v2-24">
          <ol class="padas">
            <li>nātmīyād anyadīyād vā pratyakṣāder vinā kva cit |</li>
            <li>vacasaḥ satyatā dṛṣṭā tathā syāc codanāsv api ||</li>
          </ol>
        </li>
        <li class="verse" id="v2-25">
          <ol class="padas">
            <li>tena saty api vijñāne pratijñāder yathaiva hi |</li>
            <li>svātantryān na pramāṇatvaṃ tathā vede 'pi dṛśyatām ||</li>
          </ol>
        </li>
        <li class="verse" id="v2-26">
          <ol class="padas">
            <li>svargayāgādisambandhaviṣayā codanā mṛṣā |</li>
            <li>pratyakṣādyagatārthatvādīdṛgbuddhādivākyavat ||</li>
          </ol>
        </li>
        <li class="verse" id="v2-27">
          <ol class="padas">
            <li>yad vāptenāpraṇītatvād bālonmattādivākyavat |</li>
            <li>vyomādivac ca nityatvāt prāmāṇyasya nirākṛtiḥ ||</li>
          </ol>
        </li>
        <li class="verse" id="v2-28">
          <ol class="padas">
            <li>yadi vā puruṣādhīnaprāmāṇyāḥ sarvacodanāḥ |</li>
            <li>svato vā na pramāṇaṃ syur vākyatvāt puruṣoktivat ||</li>
          </ol>
        </li>
        <li class="verse" id="v2-29">
          <ol class="padas">
            <li>prāmāṇyaṃ vā narāpekṣaṃ sarvaśabdeṣu gamyatām |</li>
            <li>śabdaiḥ sambandhyamānatvād apramāṇyaṃ tathaiva hi |</li>
          </ol>
        </li>
        <li class="verse" id="v2-30">
          <ol class="padas">
            <li>na syād vaktṛguṇānāṃ ced vacaḥ prāmāṇyahetutā |</li>
            <li>taddoṣair apramāṇatvaṃ kim ity asya bhaviṣyati ||</li>
          </ol>
        </li>
        <li class="verse" id="v2-31">
          <ol class="padas">
            <li>evaṃ sthite tu vedasya sati vāsati vā nare |</li>
            <li>prāmāṇyaṃ durlabhaṃ matvā nanv ity etadacūcudat |</li>
          </ol>
        </li>
        <li class="verse" id="v2-32">
          <ol class="padas">
            <li>tatra vipratiṣiddhatvaṃ buddhavākye 'pi yujyate |</li>
            <li>tato 'pi pratyayotpattes tasmāj jātyuttaraṃ tv idam ||</li>
          </ol>
        </li>
        <li class="verse" id="v2-33">
          <ol class="padas">
            <li>sarvavijñānaviṣayam idaṃ tāvat parīkṣyatām |</li>
            <li>pramāṇatvāpramāṇatve svataḥ kiṃ parato 'tha vā ||</li>
          </ol>
        </li>
        <li class="verse" id="v2-34">
          <ol class="padas">
            <li>svato 'satām asādhyatvāt ke cid āhur dvayaṃ svataḥ |</li>
            <li>apare kāraṇotpannaguṇadoṣāvadhāraṇāt ||</li>
          </ol>
        </li>
        <li class="verse" id="v2-35">
          <ol class="padas">
            <li>svatas tāvad dvayaṃ nāsti, virodhāt, parato na ca |</li>
            <li>niḥsvabhāvatvam evaṃ hi jñānarūpe prasajyate |</li>
          </ol>
        </li>
        <li class="verse" id="v2-36">
          <ol class="padas">
            <li>kathaṃ hy anyānapekṣasya viparītātmasambhavaḥ |</li>
            <li>kimātmakaṃ bhavet tac ca svabhāvadvayavarjitam |</li>
          </ol>
        </li>
        <li class="verse" id="v2-37">
          <ol class="padas">
            <li>vijñānavyaktibhedena bhavec ced aviruddhatā |</li>
            <li>tathāpy anyānapekṣatve kiṃ kveti na nirūpyate ||</li>
          </ol>
        </li>
        <li class="verse" id="v2-38">
          <ol class="padas">
            <li>tasmāt svābhāvikaṃ teṣām apramāṇatvam iṣyatām |</li>
            <li>prāmāṇyañ ca parāpekṣam, atra nyāyo 'bhidhīyate ||</li>
          </ol>
        </li>
        <li class="verse" id="v2-39">
          <ol class="padas">
            <li>aprāmānyam avastutvān na syāt kāraṇadoṣataḥ |</li>
            <li>vastutvāt tu guṇais teṣāṃ prāmāṇyam upajanyate ||</li>
          </ol>
        </li>
        <li class="verse" id="v2-40">
          <ol class="padas">
            <li>prāmāṇyaṃ hi yadotsargāt tadabhāvo 'tha kṛtrimaḥ |</li>
            <li>tadā svapnādibodhe 'pi prāmāṇyaṃ kena vāryate ||</li>
          </ol>
        </li>
        <li class="verse" id="v2-41">
          <ol class="padas">
            <li>matpakṣe kāraṇābhāvāt prāmānyaṃ nopajāyate |</li>
            <li>hetumattvaprasaṅgo 'to na bhaviṣyaty avastunaḥ ||</li>
          </ol>
        </li>
        <li class="verse" id="v2-42">
          <ol class="padas">
            <li>indriyādiguṇāś cāsya kāraṇam, tadasad dvidhā |</li>
            <li>duṣṭatvād indriyādīnām abhāve 'nyatamasya vā |</li>
          </ol>
        </li>
        <li class="verse" id="v2-43">
          <ol class="padas">
            <li>ata eva ca vo bhrāntir doṣair mithyātvadhīr iti |</li>
            <li>tadvyāptes tu guṇābhāvas tatkṛtā hy apramāṇatā ||</li>
          </ol>
        </li>
        <li class="verse" id="v2-44">
          <ol class="padas">
            <li>tasmāt kāraṇaśuddhatvaṃ jñānaprāmāṇyakāraṇam |</li>
            <li>svabhāvato 'pramāṇatvaṃ tadabhāvena lakṣyate |</li>
          </ol>
        </li>
        <li class="verse" id="v2-45">
          <ol class="padas">
            <li>anvayavyatirekābhyām aprāmāṇyaṃ na doṣataḥ |</li>
            <li>nājñāne dṛśyate hy etatkāraṇābhāvahetuke ||</li>
          </ol>
        </li>
        <li class="verse" id="v2-46">
          <ol class="padas">
            <li>tataś ca puruṣābhāvāt sati vā śuddhyasambhavāt |</li>
            <li>nirmūlatvāt pramāṇatvaṃ codanāyāṃ na yujyate ||</li>
          </ol>
        </li>
        <li class="verse" id="v2-47">
          <ol class="padas">
            <li>svataḥ sarvapramāṇānāṃ prāmāṇyam iti gamyatām |</li>
            <li>na hi svato 'satī śaktiḥ kartum anyena śakyate ||</li>
          </ol>
        </li>
        <li class="verse" id="v2-48">
          <ol class="padas">
            <li>ātmalābhe ca bhāvānāṃ kāraṇāpekṣatā bhavet |</li>
            <li>labdhātmanāṃ svakāryeṣu pravṛttiḥ svayam eva tu |</li>
          </ol>
        </li>
        <li class="verse" id="v2-49">
          <ol class="padas">
            <li>jāte 'pi yadi vijñāne tāvan nārtho 'vadhāryate |</li>
            <li>yāvatkāraṇaśuddhatvaṃ na pramāṇāntarād bhavet ||</li>
          </ol>
        </li>
        <li class="verse" id="v2-50">
          <ol class="padas">
            <li>tatra jñānāntarotpādaḥ pratīkṣyaḥ kāraṇāntarāt |</li>
            <li>yāvad dhi na paricchinnā śuddhis tāvad asatsamā ||</li>
          </ol>
        </li>
        <li class="verse" id="v2-51">
          <ol class="padas">
            <li>tasyāpi kāraṇe śuddhe tajjñāne syāt pramāṇatā |</li>
            <li>tasyāpy evam itīcchaś ca na kva cid vyavatiṣṭhate ||</li>
          </ol>
        </li>
        <li class="verse" id="v2-52">
          <ol class="padas">
            <li>yadā svataḥ pramāṇatvaṃ tadānyan naiva gṛhyate |</li>
            <li>nivarttatte hi mithyātvaṃ doṣājñānād ayatnataḥ ||</li>
          </ol>
        </li>
        <li class="verse" id="v2-53">
          <ol class="padas">
            <li>tasmād bodhātmakatvena prāptā buddheḥ pramāṇatā |</li>
            <li>arthānyathātvahetūtthadoṣajñānād apodyate ||</li>
          </ol>
        </li>
        <li class="verse" id="v2-54">
          <ol class="padas">
            <li>aprāmāṇyaṃ tridhā bhinnaṃ mithyātvājñānasaṃśayaiḥ |</li>
            <li>vastutvād dvividhasyātra sambhavo duṣṭakāraṇāt ||</li>
          </ol>
        </li>
        <li class="verse" id="v2-55">
          <ol class="padas">
            <li>avijñāne tu doṣāṇāṃ vyāpāro naiva kalpyate |</li>
            <li>kāraṇābhāvatas tv eva tatsiddhaṃ nastvaduktivat ||</li>
          </ol>
        </li>
        <li class="verse" id="v2-56">
          <ol class="padas">
            <li>doṣataś cāpramāṇatve svataḥprāmāṇyavādinām |</li>
            <li>guṇajñānānavasthāvan na doṣeṣu prasajyate ||</li>
          </ol>
        </li>
        <li class="verse" id="v2-57">
          <ol class="padas">
            <li>sākṣād viparyayajñānāl laghvyeva tv apramāṇatā |</li>
            <li>pūrvābādhena notpattir uttarasya hi sidhyati ||</li>
          </ol>
        </li>
        <li class="verse" id="v2-58">
          <ol class="padas">
            <li>duṣṭakāraṇabodhe tu siddhe 'pi viṣayāntare |</li>
            <li>arthāt tulyārthatāṃ prāpya bādho godohanādivat ||</li>
          </ol>
        </li>
        <li class="verse" id="v2-59">
          <ol class="padas">
            <li>tatra doṣāntarajñānaṃ bādhadhīr vā parā na cet |</li>
            <li>tadudbhūtau dvitīyasya mithyātvād ādyamānatā ||</li>
          </ol>
        </li>
        <li class="verse" id="v2-60">
          <ol class="padas">
            <li>svata eva hi tatrāpi doṣājñānāt pramāṇatā |</li>
            <li>doṣajñāne tv anutpanne na śaṅkyā niṣpramāṇatā ||</li>
          </ol>
        </li>
        <li class="verse" id="v2-61">
          <ol class="padas">
            <li>evaṃ tricaturajñānajanmano nādhikā matiḥ |</li>
            <li>prārthyate tāvataivaikaṃ svataḥ prāmāṇyam aśnute ||</li>
          </ol>
        </li>
        <li class="verse" id="v2-62">
          <ol class="padas">
            <li>śabde doṣodbhavas tāvad vaktradhīna iti sthitiḥ |</li>
            <li>tadabhāvaḥ kva cit tāvad guṇavadvaktṛkatvataḥ |</li>
          </ol>
        </li>
        <li class="verse" id="v2-63">
          <ol class="padas">
            <li>tadguṇair apakṛṣṭānāṃ śabde saṃkrāntyasambhavāt |</li>
            <li>yadā vaktur abhāvena na syur doṣā nirāśrayāḥ |</li>
          </ol>
        </li>
        <li class="verse" id="v2-64">
          <ol class="padas">
            <li>pauruṣeye dvayaṃ dṛṣṭaṃ doṣābhāvo guṇās tathā |</li>
            <li>prāmāṇyaṃ tatra guṇato naiva syād ity udāhṛtam ||</li>
          </ol>
        </li>
        <li class="verse" id="v2-65">
          <ol class="padas">
            <li>tasmād guṇebhyo doṣāṇām abhāvas tadabhāvataḥ |</li>
            <li>aprāmāṇyadvayāsattvaṃ tenotsargo 'napoditaḥ ||</li>
          </ol>
        </li>
        <li class="verse" id="v2-66">
          <ol class="padas">
            <li>pratyayotpattihetutvāt prāmāṇyaṃ nāpanīyate |</li>
            <li>doṣābhāvo guṇebhyaś cen nanu saivāsthitir bhavet ||</li>
          </ol>
        </li>
        <li class="verse" id="v2-67">
          <ol class="padas">
            <li>tadā tu vyāpriyante hi jñāyamānatayā guṇāḥ |</li>
            <li>doṣābhāve tu vijñeye sattāmātropakāriṇaḥ ||</li>
          </ol>
        </li>
        <li class="verse" id="v2-68">
          <ol class="padas">
            <li>tatrāpavādanirmuktir vaktrabhāvāl laghīyasī |</li>
            <li>vede tenāpramāṇatvaṃ nāśaṅkām api gacchati ||</li>
          </ol>
        </li>
        <li class="verse" id="v2-69">
          <ol class="padas">
            <li>ato vaktranadhīnatvāt prāmāṇye tadupāsanam |</li>
            <li>na yuktam, apramāṇatve kalpye tatprārthanā bhavet ||</li>
          </ol>
        </li>
        <li class="verse" id="v2-70">
          <ol class="padas">
            <li>tataś cāptāpraṇītatvaṃ na doṣāyātra jāyate |</li>
            <li>prayogāṇāṃ tu sarveṣāṃ vakṣyāmaḥ pratisādhanam ||</li>
          </ol>
        </li>
        <li class="verse" id="v2-71">
          <ol class="padas">
            <li>pauruṣeye tu vacane pramāṇāntaramūlatā |</li>
            <li>tadabhāve hi tad duṣyeditaran na kadā cana |</li>
          </ol>
        </li>
        <li class="verse" id="v2-72">
          <ol class="padas">
            <li>tenetaraiḥ pramāṇair yā codanānām asaṅgatiḥ |</li>
            <li>tayaiva syāt pramāṇatvam anuvādatvam anyathā ||</li>
          </ol>
        </li>
        <li class="verse" id="v2-73">
          <ol class="padas">
            <li>anyasyāpi pramāṇatve saṅgatir naiva kāraṇam |</li>
            <li>tulyārthānāṃ vikalpyatvād ekaṃ tatra hi bodhakam ||</li>
          </ol>
        </li>
        <li class="verse" id="v2-74">
          <ol class="padas">
            <li>yatrāpi syāt paricchedaḥ pramāṇair uttaraiḥ punaḥ |</li>
            <li>nūnaṃ tatrāpi pūrveṇa so 'rtho nāvadhṛtas tathā ||</li>
          </ol>
        </li>
        <li class="verse" id="v2-75">
          <ol class="padas">
            <li>saṅgatyā yadi ceṣyeta pūrvapūrvapramāṇatā |</li>
            <li>pramāṇāntaram icchanto na vyavasthāṃ labhemahi |</li>
          </ol>
        </li>
        <li class="verse" id="v2-76">
          <ol class="padas">
            <li>kasya cit tu yadīṣyeta svata eva pramāṇatā |</li>
            <li>prathamasya tathābhāve pradveṣaḥ kiṃnibandhanaḥ ||</li>
          </ol>
        </li>
        <li class="verse" id="v2-77">
          <ol class="padas">
            <li>śrotradhīś cāpramāṇaṃ syād itarābhir asaṅgateḥ |</li>
            <li>syāc cet tajjanitenaiva jñānenānyena saṅgatiḥ ||</li>
          </ol>
        </li>
        <li class="verse" id="v2-78">
          <ol class="padas">
            <li>vede 'pi śatakṛtvaḥ syād buddhir uccāraṇānugā |</li>
            <li>sādhanāntarajanyā tu buddhir nāsti dvayor api ||</li>
          </ol>
        </li>
        <li class="verse" id="v2-79">
          <ol class="padas">
            <li>yathā tv ekendriyādhīnajñānāntaranibandhanā |</li>
            <li>saṅgatiḥ kāraṇaṃ prāptā tathā vede 'pi kalpyatām ||</li>
          </ol>
        </li>
        <li class="verse" id="v2-80">
          <ol class="padas">
            <li>tasmād dṛḍhaṃ yadutpannaṃ nāpi saṃvādamṛcchati |</li>
            <li>jñānāntareṇa vijñānaṃ tatpramāṇaṃ pratīyatām ||</li>
          </ol>
        </li>
        <li class="verse" id="v2-81">
          <ol class="padas">
            <li>na cānumānataḥ sādhyā śabdādīnāṃ pramāṇatā |</li>
            <li>sarvasyaiva hi mā prāpat pramāṇāntarasādhyatā ||</li>
          </ol>
        </li>
        <li class="verse" id="v2-82">
          <ol class="padas">
            <li>nanu pramāṇam ityevaṃ pratyakṣādi na gṛhyate |</li>
            <li>na cetthamagṛhītena vyavahāro 'vakalpate ||</li>
          </ol>
        </li>
        <li class="verse" id="v2-83">
          <ol class="padas">
            <li>prāmāṇyaṃ grahaṇāt pūrvaṃ svarūpeṇaiva saṃsthitam |</li>
            <li>nirapekṣaṃ svakāryeṣu gṛhyate pratyayāntaraiḥ ||</li>
          </ol>
        </li>
        <li class="verse" id="v2-84">
          <ol class="padas">
            <li>tenāsya jñāyamānatvaṃ prāmāṇye nopayujyate |</li>
            <li>viṣayānubhāvo hy atra pūrvasmād eva labhyate |</li>
          </ol>
        </li>
        <li class="verse" id="v2-85">
          <ol class="padas">
            <li>apramāṇaṃ punaḥ svārthagrāhakaṃ syāt svarūpataḥ |</li>
            <li>nivṛttis tasya mithyātve nāgṛhīte parair bhavet ||</li>
          </ol>
        </li>
        <li class="verse" id="v2-86">
          <ol class="padas">
            <li>na hy arthasyātathābhāvaḥ pūrveṇārthas tathātvavat |</li>
            <li>tatrāpy arthānyathābhāve dhīr yad vā duṣṭakāraṇe ||</li>
          </ol>
        </li>
        <li class="verse" id="v2-87">
          <ol class="padas">
            <li>tāvataiva ca mithyātvaṃ gṛhyate nānyahetukam |</li>
            <li>utpattyavasthaṃ caivedaṃ pramāṇam iti mīyate ||</li>
          </ol>
        </li>
        <li class="verse" id="v2-88">
          <ol class="padas">
            <li>ato yatrāpi mithyātvaṃ parebhyaḥ pratipādyate |</li>
            <li>tatrāpy etad dvayaṃ vācyaṃ na tu sādharmyamātrakam ||</li>
          </ol>
        </li>
        <li class="verse" id="v2-89">
          <ol class="padas">
            <li>codanārthānyathābhāvaṃ kurvataś cānumānataḥ |</li>
            <li>tajjñānenaiva yo bādhaḥ sa kathaṃ vinivāryate ||</li>
          </ol>
        </li>
        <li class="verse" id="v2-90">
          <ol class="padas">
            <li>tanmithyātvād abādhaś cet, prāptam anyonyasaṃśrayam |</li>
            <li>nānumānād ato 'nyad dhi bādhakaṃ kiñ cid asti te ||</li>
          </ol>
        </li>
        <li class="verse" id="v2-91">
          <ol class="padas">
            <li>na cānyair agrahe 'rthasya syād abhāvo rasādivat |</li>
            <li>teṣāṃ jihvādibhir yasmān niyamo grahaṇe 'sti hi ||</li>
          </ol>
        </li>
        <li class="verse" id="v2-92">
          <ol class="padas">
            <li>taddhiyaivārthabodhaś cet, tādṛgdharme bhaviṣyati |</li>
            <li>mamāsiddham idaṃ kin tu vedāj jāte 'vabodhane |</li>
          </ol>
        </li>
        <li class="verse" id="v2-93">
          <ol class="padas">
            <li>vaktuṃ na dveṣamātreṇa yujyate satyavādinā |</li>
            <li>dveṣād asammatatvād vā na ca syād apramāṇatā ||</li>
          </ol>
        </li>
        <li class="verse" id="v2-94">
          <ol class="padas">
            <li>na cātmecchābhyanujñābhyāṃ prāmāṇyam avakalpate |</li>
            <li>agnidāhādiduḥkhasya na hy apratyakṣateṣyate ||</li>
          </ol>
        </li>
        <li class="verse" id="v2-95">
          <ol class="padas">
            <li>na cābhilāpikaṃ jñānaṃ prāmāṇyenāvadhāryate |</li>
            <li>tasmād ālokavad vede sarvasādhāraṇe sati ||</li>
          </ol>
        </li>
        <li class="verse" id="v2-96">
          <ol class="padas">
            <li>naivaṃ vipratipattavyam, bauddhāder vakṣyate 'ntaram |</li>
            <li>puruṣāśaktitas tatra sāpavādatvasambhavaḥ ||</li>
          </ol>
        </li>
        <li class="verse" id="v2-97">
          <ol class="padas">
            <li>vedasyāpauruṣeyatve siddhā tv evaṃ pramāṇatā |</li>
            <li>kartṛmattve tu vedasya samyaṅmithyātvavādibhiḥ ||</li>
          </ol>
        </li>
        <li class="verse" id="v2-98">
          <ol class="padas">
            <li>kartā guṇāś ca doṣāś ca mahājanaparigrahaḥ |</li>
            <li>evamādi vinā yuktyā kalpyam, mīmāṃsakaiḥ punaḥ ||</li>
          </ol>
        </li>
        <li class="verse" id="v2-99">
          <ol class="padas">
            <li>idānīm iva sarvatra dṛṣṭān nādhikam iṣyate |</li>
            <li>evambhūtasya vedasya jñānotpattiṃ prakurvataḥ ||</li>
          </ol>
        </li>
        <li class="verse" id="v2-100">
          <ol class="padas">
            <li>svarūpaviparītatvasaṃśayau bhāṣyavāritau |</li>
            <li>nivārayiṣyate cāpi duṣṭakāraṇakalpanā ||</li>
          </ol>
        </li>
        <li class="verse" id="v2-101">
          <ol class="padas">
            <li>puruṣābhāvatas tena taddvāreṇāpy aśaṅkitau |</li>
            <li>tathā satyatathābhāvo buddhyanutpattim āśritaḥ ||</li>
          </ol>
        </li>
        <li class="verse" id="v2-102">
          <ol class="padas">
            <li>tatra vipratiṣiddhatvaṃ bravītītyevamādinā |</li>
            <li>yathādṛṣṭārthavāditvaṃ tac cet pratyayitāditi ||</li>
          </ol>
        </li>
        <li class="verse" id="v2-103">
          <ol class="padas">
            <li>indriyeti tu mūlaṃ ced asyāstītyevam abravīt |</li>
            <li>draṣṭṛtvasatyavāditve tac cet pratyayitāditi ||</li>
          </ol>
        </li>
        <li class="verse" id="v2-104">
          <ol class="padas">
            <li>dṛśyamānārthavāditve syād anāptoktisatyatā |</li>
            <li>evaṃ tv ekāṅgavaikalyāt pratyudāharaṇasthitiḥ ||</li>
          </ol>
        </li>
        <li class="verse" id="v2-105">
          <ol class="padas">
            <li>ekaikābhāvamātre syād āptatvaindriyakatvayoḥ |</li>
            <li>apratyayitapakṣe syād aindriyasyāpy asatyatā ||</li>
          </ol>
        </li>
        <li class="verse" id="v2-106">
          <ol class="padas">
            <li>anindriyatvapakṣe vā satpratyayitabhāṣitam |</li>
            <li>vyāhatagranthataivaṃ syāt, tasmāt pūrveṇa satyatā ||</li>
          </ol>
        </li>
        <li class="verse" id="v2-107">
          <ol class="padas">
            <li>pareṇa mūlasadbhāva indriyeṇa tu darśitaḥ |</li>
            <li>aprāmāṇyanivṛttyarthaṃ doṣābhāvopavarṇanam ||</li>
          </ol>
        </li>
        <li class="verse" id="v2-108">
          <ol class="padas">
            <li>guṇāt prāmāṇyam ityevaṃ tatpūrvaṃ sunirākṛtam |</li>
            <li>pūrvatra pratiṣiddhatvān naitat prāmāṇyakāraṇam ||</li>
          </ol>
        </li>
        <li class="verse" id="v2-109">
          <ol class="padas">
            <li>samuccayārtho vāśabdaḥ pūrvasmin, uttaratra ca |</li>
            <li>vikalpenobhayor āha pratyudāharaṇe pṛthak ||</li>
          </ol>
        </li>
        <li class="verse" id="v2-110">
          <ol class="padas">
            <li>śakye 'py asatye mithyātvaṃ dṛṣṭaṃ satye 'py aśaktike |</li>
            <li>nānena vacaneneha sarvajñatvanirākriyā ||</li>
          </ol>
        </li>
        <li class="verse" id="v2-111">
          <ol class="padas">
            <li>vacanād ṛta ityevam apavādo hi saṃśritaḥ |</li>
            <li>yadi ṣaḍbhiḥ pramāṇaiḥ syāt sarvajñaḥ kena vāryate ||</li>
          </ol>
        </li>
        <li class="verse" id="v2-112">
          <ol class="padas">
            <li>ekena tu pramāṇena sarvajño yena kalpyate |</li>
            <li>nūnaṃ sa cakṣuṣā sarvān rasādīn pratipadyate ||</li>
          </ol>
        </li>
        <li class="verse" id="v2-113">
          <ol class="padas">
            <li>yajjātīyaiḥ pramāṇais tu yajjātīyārthadarśanam |</li>
            <li>bhaved idānīṃ lokasya tathā kālāntare 'py abhūt |</li>
          </ol>
        </li>
        <li class="verse" id="v2-114">
          <ol class="padas">
            <li>yatrāpy atiśayo dṛṣṭaḥ sa svārthānatilaṅghanāt |</li>
            <li>dūrasūkṣmādidṛṣṭau syān na rūpe śrotravṛttitā ||</li>
          </ol>
        </li>
        <li class="verse" id="v2-115">
          <ol class="padas">
            <li>bhaviṣyati na dṛṣṭaṃ ca pratyakṣasya manāgapi |</li>
            <li>sāmarthyam, nānumānāder liṅgādirahite kva cit ||</li>
          </ol>
        </li>
        <li class="verse" id="v2-116">
          <ol class="padas">
            <li>sarvajñakalpanānyais tu vede cāpauruṣeyatā |</li>
            <li>tulyatā kalpitā yena tenedaṃ sampradhāryatām ||</li>
          </ol>
        </li>
        <li class="verse" id="v2-117">
          <ol class="padas">
            <li>sarvajño dṛśyate tāvan nedānīm asmadādibhiḥ |</li>
            <li>nirākaraṇavacchakyā na cāsīd iti kalpanā ||</li>
          </ol>
        </li>
        <li class="verse" id="v2-118">
          <ol class="padas">
            <li>na cāgamena sarvajñaḥ, tadīye 'nyonyasaṃśrayāt |</li>
            <li>narāntarapraṇītasya prāmāṇyaṃ gamyate katham ||</li>
          </ol>
        </li>
        <li class="verse" id="v2-119">
          <ol class="padas">
            <li>na cāpy evamparo nityaḥ śakyo labdhum ihāgamaḥ |</li>
            <li>nityaś ced arthavādatvaṃ tatpare syād anityatā ||</li>
          </ol>
        </li>
        <li class="verse" id="v2-120">
          <ol class="padas">
            <li>āgamasya ca nityatve siddhe tatkalpanā vṛthā |</li>
            <li>yatas taṃ pratipadyante dharmam eva tato narāḥ ||</li>
          </ol>
        </li>
        <li class="verse" id="v2-121">
          <ol class="padas">
            <li>yo 'pīndriyārthasambandhaviṣaye satyavāditām |</li>
            <li>dṛṣṭvā tadvacanatvena śraddheye 'rthe 'pi kalpayet ||</li>
          </ol>
        </li>
        <li class="verse" id="v2-122">
          <ol class="padas">
            <li>tenāpi pāratantryeṇa bādhitā syāt pramāṇatā |</li>
            <li>prāmāṇyaṃ cet svayaṃ tasya kāpekṣānyendriyādiṣu ||</li>
          </ol>
        </li>
        <li class="verse" id="v2-123">
          <ol class="padas">
            <li>yathaivātrendriyādibhyaḥ paricchedāt pramāṇatā |</li>
            <li>śraddheye 'pi tathaiva syān na svātantryeṇa labhyate |</li>
          </ol>
        </li>
        <li class="verse" id="v2-124">
          <ol class="padas">
            <li>yathā ca teṣāṃ satyatvaṃ sidhyaty etena hetunā |</li>
            <li>tathānyānavabuddhārthaprāmāṇyābhāvasādhanam |</li>
          </ol>
        </li>
        <li class="verse" id="v2-125">
          <ol class="padas">
            <li>aśraddheyārthasatyatvaṃ śraddheye cāpy asatyatā |</li>
            <li>pūrvajñānānuvāditvaṃ dṛṣṭāntavad iheṣyatām ||</li>
          </ol>
        </li>
        <li class="verse" id="v2-126">
          <ol class="padas">
            <li>api cālaukikārthatve sati puṃvākyahetukam |</li>
            <li>mithyātvaṃ bauddhavākyānāṃ syād anyonyaṃ sapakṣataḥ ||</li>
          </ol>
        </li>
        <li class="verse" id="v2-127">
          <ol class="padas">
            <li>dharmādharmātiriktārthe prāmāṇyaṃ ca prasajyate |</li>
            <li>sāṃkhyādiṣu ca jīvatsu dṛṣṭānto durlabho 'sya ca |</li>
          </ol>
        </li>
        <li class="verse" id="v2-128">
          <ol class="padas">
            <li>alaukikārthavācitvaṃ nṛvākyatve satīti ca |</li>
            <li>parasparam apekṣyaiva bauddhādeḥ syān mṛṣārthatā ||</li>
          </ol>
        </li>
        <li class="verse" id="v2-129">
          <ol class="padas">
            <li>vaded evaṃ ca yo nāma vādī prathamasaṅgataḥ |</li>
            <li>tasyāpi hetuḥ syād eṣa bhavantaṃ pratyasaṃśayam ||</li>
          </ol>
        </li>
        <li class="verse" id="v2-130">
          <ol class="padas">
            <li>buddhādīnām asarvajñam iti satyaṃ vaco mama |</li>
            <li>maduktatvād yathaivāgnir uṣṇo bhāsvara ity api ||</li>
          </ol>
        </li>
        <li class="verse" id="v2-131">
          <ol class="padas">
            <li>pratyakṣaṃ ca maduktatvaṃ tvayā sādhyā taduktatā |</li>
            <li>tena hetur madīyaḥ syāt sandigdhāsiddhatā tava ||</li>
          </ol>
        </li>
        <li class="verse" id="v2-132">
          <ol class="padas">
            <li>pratyakṣādyavisaṃvādi prameyatvādi yasya ca |</li>
            <li>sadbhāvavāraṇe śaktaṃ ko nu taṃ kalpayiṣyati ||</li>
          </ol>
        </li>
        <li class="verse" id="v2-133">
          <ol class="padas">
            <li>na cāpi smṛtyavicchedāt sarvajñaḥ parikalpyate |</li>
            <li>vigānāt, chinnamūlatvāt, kaiś cid eva parigrahāt ||</li>
          </ol>
        </li>
        <li class="verse" id="v2-134">
          <ol class="padas">
            <li>sarvajño 'sāv iti hy eva tatkāle tu bubhutsubhiḥ |</li>
            <li>tajjñānajñeyavijñānarahitair gamyate katham ||</li>
          </ol>
        </li>
        <li class="verse" id="v2-135">
          <ol class="padas">
            <li>kalpanīyāś ca sarvajñā bhaveyur bahavas tava |</li>
            <li>ya eva syād asarvajñaḥ sa sarvajñaṃ na budhyate ||</li>
          </ol>
        </li>
        <li class="verse" id="v2-136">
          <ol class="padas">
            <li>sarvajño 'navabuddhaś ca yenaiva syān na taṃ prati |</li>
            <li>tadvākyānāṃ pramāṇatvaṃ mūlājñāne 'nyavākyavat ||</li>
          </ol>
        </li>
        <li class="verse" id="v2-137">
          <ol class="padas">
            <li>rāgādirahite cāsmin nirvyāpāre vyavasthite |</li>
            <li>deśanānyapraṇītaiva syād ṛte pratyavekṣaṇāt ||</li>
          </ol>
        </li>
        <li class="verse" id="v2-138">
          <ol class="padas">
            <li>sānnidhyamātratas tasya puṃsaścintāmaṇer iva |</li>
            <li>niḥsaranti yathākāmaṃ kuḍyādibhyo 'pi deśanāḥ ||</li>
          </ol>
        </li>
        <li class="verse" id="v2-139">
          <ol class="padas">
            <li>evamādyucyamānaṃ tu śraddadhānasya śobhate |</li>
            <li>kuḍyādiniḥsṛtatvāc ca nāśvāso deśanāsu naḥ ||</li>
          </ol>
        </li>
        <li class="verse" id="v2-140">
          <ol class="padas">
            <li>kin nu buddhapraṇītāḥ syuḥ kimu kaiś cid durātmabhiḥ |</li>
            <li>adṛśyair vipralambhārthaṃ piśācādibhir īritāḥ ||</li>
          </ol>
        </li>
        <li class="verse" id="v2-141">
          <ol class="padas">
            <li>evaṃ yaiḥ kevalaṃ jñānam indriyādyanapekṣiṇaḥ |</li>
            <li>sūkṣmātītādiviṣayaṃ jīvasya parikalpitam ||</li>
          </ol>
        </li>
        <li class="verse" id="v2-142">
          <ol class="padas">
            <li>narte tadāgamāt sidhyen na ca tenāgamo vinā |</li>
            <li>dṛṣṭānto 'pi na tasyānyo nṛṣu kaś cit pravartate ||</li>
          </ol>
        </li>
        <li class="verse" id="v2-143">
          <ol class="padas">
            <li>nityāgamāvabodho 'pi pratyākhyeyo 'nayā diśā |</li>
            <li>na hi tatrāpi visrambho dṛṣṭo 'nena kṛto 'tha vā ||</li>
          </ol>
        </li>
        <li class="verse" id="v2-144">
          <ol class="padas">
            <li>sarvadā cāpi puruṣāḥ prāyeṇānṛtavādinaḥ |</li>
            <li>yathādyatve na visrambhas tathātītārthakīrtane ||</li>
          </ol>
        </li>
        <li class="verse" id="v2-145">
          <ol class="padas">
            <li>svapnādijñānavac cāpi pratyayo 'syāgamārthayoḥ |</li>
            <li>bhaved iti saśaṅkānāṃ prāmāṇyaṃ gamyate katham ||</li>
          </ol>
        </li>
        <li class="verse" id="v2-146">
          <ol class="padas">
            <li>puruṣātiśayaś ceṣṭaḥ saiva cāgamanityatā |</li>
            <li>kalpitaṃ smaraṇaṃ cāsya janmāntaranibandhanam ||</li>
          </ol>
        </li>
        <li class="verse" id="v2-147">
          <ol class="padas">
            <li>grāhyatve cāgamasyaivaṃ dveṣo 'rthagrahaṇe vṛthā |</li>
            <li>yo hy anuccāritaṃ śabdaṃ gahṇātyarthe 'sya kā kathā |</li>
          </ol>
        </li>
        <li class="verse" id="v2-148">
          <ol class="padas">
            <li>pumāṃs tāvat svatantraḥ syād arthagrahaṇavādinām |</li>
            <li>āgamapratibhāne tu pāratantryaṃ dvayor api ||</li>
          </ol>
        </li>
        <li class="verse" id="v2-149">
          <ol class="padas">
            <li>anekapuruṣasthatvād ekatraiva ca janmani |</li>
            <li>grahaṇasmaraṇād vede na svātantryaṃ vihanyate ||</li>
          </ol>
        </li>
        <li class="verse" id="v2-150">
          <ol class="padas">
            <li>anyathākaraṇe cāsya bahubhyaḥ syān nivāraṇam |</li>
            <li>ekasya pratibhānaṃ tu kṛtakān na viśiṣyate ||</li>
          </ol>
        </li>
        <li class="verse" id="v2-151">
          <ol class="padas">
            <li>ataś ca sampradāye ca naikaḥ puruṣa iṣyate |</li>
            <li>bahavaḥ paratantrāḥ syuḥ sarve hy adyatvavannarāḥ ||</li>
          </ol>
        </li>
        <li class="verse" id="v2-152">
          <ol class="padas">
            <li>evaṃ ca kalpayantyanye yāvadāgamasiddhaye |</li>
            <li>tāvan na kalpayaty etat samatvaṃ jaimineḥ paraiḥ ||</li>
          </ol>
        </li>
        <li class="verse" id="v2-153">
          <ol class="padas">
            <li>na hi dṛṣṭādhikaṃ kiñ cit prāmāṇye tena kalpyate |</li>
            <li>aprāmāṇyanimitteṣu parasyādṛṣṭakalpanā ||</li>
          </ol>
        </li>
        <li class="verse" id="v2-154">
          <ol class="padas">
            <li>dṛṣṭaprāmāṇyabādhaś ca nāstikasya prasajyate |</li>
            <li>utpanne sati vijñāne balād bādhaprakalpanā ||</li>
          </ol>
        </li>
        <li class="verse" id="v2-155">
          <ol class="padas">
            <li>sādhite puruṣābhāve nirdoṣajñānajanmanaḥ |</li>
            <li>pratyakṣān nāstikair vācyo viśeṣaś codanādhiyaḥ ||</li>
          </ol>
        </li>
        <li class="verse" id="v2-156">
          <ol class="padas">
            <li>upadeśo 'nyathā na syād atīndriyanidandhanaḥ |</li>
            <li>tasya kartrā na ced dṛṣṭaḥ so 'rtha ity arthakalpanā ||</li>
          </ol>
        </li>
        <li class="verse" id="v2-157">
          <ol class="padas">
            <li>yad vānumānam evedam upadeśitvam ucyate |</li>
            <li>dṛṣṭārthapūrvatāvyāptam, vyatireko 'sya nanv iti ||</li>
          </ol>
        </li>
        <li class="verse" id="v2-158">
          <ol class="padas">
            <li>anyathāpy upapannatvaṃ vyāmohād iti kathyate |</li>
            <li>liṅgasya vyabhicāro vā bālavākyanidarśanāt |</li>
          </ol>
        </li>
        <li class="verse" id="v2-159">
          <ol class="padas">
            <li>vedāj jñātvopadiṣṭaṃ ced ityevaṃ siddhasādhanam |</li>
            <li>vedād apītyanenoktam, manvādeś caitad iṣyate ||</li>
          </ol>
        </li>
        <li class="verse" id="v2-160">
          <ol class="padas">
            <li>anyathā saṃvidāno 'pi vivakṣaty anyathā yataḥ |</li>
            <li>tasmād ekāntato nāsti puṃvākyāt taddhiyāṃ gatiḥ ||</li>
          </ol>
        </li>
        <li class="verse" id="v2-161">
          <ol class="padas">
            <li>bhrāntasyānyavivakṣāyām anyad vākyaṃ ca dṛśyate |</li>
            <li>yathāvivakṣam apy etat tasmān naiva pravartate ||</li>
          </ol>
        </li>
        <li class="verse" id="v2-162">
          <ol class="padas">
            <li>vaktṛdhīr āptavākyeṣu gamyate, anyatra viplutiḥ |</li>
            <li>tenotsargāpavādābhyāṃ vacasaḥ śaktir ucyate ||</li>
          </ol>
        </li>
        <li class="verse" id="v2-163">
          <ol class="padas">
            <li>padārtharacanāyatto vākyārthapratyayodbhavaḥ |</li>
            <li>vivakṣāpūrvavijñānavaśāc ca racanākṛtiḥ ||</li>
          </ol>
        </li>
        <li class="verse" id="v2-164">
          <ol class="padas">
            <li>vivakṣāntarayuktā hi kurvāṇā racanāntaram |</li>
            <li>āvāpodvāpabhedena dṛśyante 'rtheṣu mānavāḥ |</li>
          </ol>
        </li>
        <li class="verse" id="v2-165">
          <ol class="padas">
            <li>tenārthapratyayotpāde śroturjāte 'pi vākyataḥ |</li>
            <li>jñāto nūnam aneneti vakturjñāne matir bhavet ||</li>
          </ol>
        </li>
        <li class="verse" id="v2-166">
          <ol class="padas">
            <li>āptoktikāraṇaṃ kañ cid anuyuṅkte naraṃ yadā |</li>
            <li>tadā ca nirdiśatyāptaṃ sa jānātyetad ityasau ||</li>
          </ol>
        </li>
        <li class="verse" id="v2-167">
          <ol class="padas">
            <li>tajjñānāntaritatvāc ca śabdās tāvad udāsate |</li>
            <li>prāmāṇyasthāpanaṃ tu syād vaktṛdhīhetusambhavāt ||</li>
          </ol>
        </li>
        <li class="verse" id="v2-168">
          <ol class="padas">
            <li>arthe pūrvapratīte 'pi niścayo hi tadāśrayaḥ |</li>
            <li>tenārthajñānagamyāpi prāmāṇye saiva pūrvabhāk |</li>
          </ol>
        </li>
        <li class="verse" id="v2-169">
          <ol class="padas">
            <li>ato 'tra puṃnimittatvād upapannā mṛṣārthatā |</li>
            <li>na tu syāt tatsvabhāvatvaṃ vede vakturabhāvataḥ |</li>
          </ol>
        </li>
        <li class="verse" id="v2-170">
          <ol class="padas">
            <li>tadbuddhyantarayor nāstīty artho 'rthaiś ca pratīyate |</li>
            <li>ato na jñānapūrvatvam apekṣyaṃ nāyathārthatā ||</li>
          </ol>
        </li>
        <li class="verse" id="v2-171">
          <ol class="padas">
            <li>apramāṇatvasiddhau vā dṛṣṭānto ya udāhṛtaḥ |</li>
            <li>buddhādivacanaṃ tasya sādhyenāsaṅgatocyate ||</li>
          </ol>
        </li>
        <li class="verse" id="v2-172">
          <ol class="padas">
            <li>teṣām api hi yat kāryaṃ pūrvatra pratipāditam |</li>
            <li>tatra samyaktvam arthe tu vyāpāro naiva vidyate ||</li>
          </ol>
        </li>
        <li class="verse" id="v2-173">
          <ol class="padas">
            <li>svavyāpārātirikte 'rthe vedasyāpi mṛṣārthatā |</li>
            <li>pūrvapakṣārthavattvena prasaktā siddhasādhyatā ||</li>
          </ol>
        </li>
        <li class="verse" id="v2-174">
          <ol class="padas">
            <li>ajñātvaivamabhiprāyaṃ kṛtakākṛtakatvayoḥ |</li>
            <li>satyamithyātvahetūktimātrajñānāt paro 'bravīt ||</li>
          </ol>
        </li>
        <li class="verse" id="v2-175">
          <ol class="padas">
            <li>nanu sāmānyatodṛṣṭam,   nānyatvād ityadūṣaṇam |</li>
            <li>anyatvād eva dṛṣṭānto na hi pakṣe sapakṣatā ||</li>
          </ol>
        </li>
        <li class="verse" id="v2-176">
          <ol class="padas">
            <li>tasmād ayam abhiprāyo bhāṣyakārasya varṇyate |</li>
            <li>abhyupetyārthaviṣayaṃ vākyavyāpāram ucyate |</li>
          </ol>
        </li>
        <li class="verse" id="v2-177">
          <ol class="padas">
            <li>yadi syād vyavadhāne 'pi vākyārthāpekṣayānṛtam |</li>
            <li>dṛṣṭānto nṛvaco 'trāpi hetuḥ sādhāraṇo bhavet ||</li>
          </ol>
        </li>
        <li class="verse" id="v2-178">
          <ol class="padas">
            <li>satyeṣv api hi dṛṣṭaiva paurṣeyeṣu vākyatā |</li>
            <li>atīndriye 'pi kiñ cid dhi satyaṃ dṛṣṭaṃ yadṛcchayā ||</li>
          </ol>
        </li>
        <li class="verse" id="v2-179">
          <ol class="padas">
            <li>nānyatvād iti cānena paroktād anyatocyate |</li>
            <li>anyo hy eṣa tadābhāsaḥ, vipakṣaṃ vānyam abravīt |</li>
          </ol>
        </li>
        <li class="verse" id="v2-180">
          <ol class="padas">
            <li>yad vānyasmād visaṃvādān mithyātvaṃ tatra na tv iha |</li>
            <li>viṣayasyāpi cānyatvāt sādhanāsaṅgataiva sā ||</li>
          </ol>
        </li>
        <li class="verse" id="v2-181">
          <ol class="padas">
            <li>na hy anyasyeti naikasmin mṛṣārthe 'nyamṛṣārthatā |</li>
            <li>vivakṣāyā mṛṣārthatve na ca vākye mṛṣārthatā ||</li>
          </ol>
        </li>
        <li class="verse" id="v2-182">
          <ol class="padas">
            <li>śyāmatve puṃstvavac caitat sādhāraṇye nidarśanam |</li>
            <li>parokter vāpi duṣṭatvād vikalpasamam ucyate ||</li>
          </ol>
        </li>
        <li class="verse" id="v2-183">
          <ol class="padas">
            <li>yad vā pramāṇam evedaṃ samyaktve 'nyatvam ucyate |</li>
            <li>dhiruddhāvyabhicāritvaṃ bādho vāpy anumānataḥ |</li>
          </ol>
        </li>
        <li class="verse" id="v2-184">
          <ol class="padas">
            <li>codanājanitā buddhiḥ pramāṇaṃ doṣavarjitaiḥ |</li>
            <li>kāraṇair janyamānatvāl liṅgāptoktyakṣabuddhivat |</li>
          </ol>
        </li>
        <li class="verse" id="v2-185">
          <ol class="padas">
            <li>tathānāptāpraṇītoktijanyatvād bādhavarjanāt |</li>
            <li>deśakālādibhedādau cāptoktipratyayo yathā ||</li>
          </ol>
        </li>
        <li class="verse" id="v2-186">
          <ol class="padas">
            <li>akartṛkatvasiddhyā ca hetutvaṃ sādhayiṣyate |</li>
            <li>evamādyavabudhyāyaṃ nānyatvād ity avocata |</li>
          </ol>
        </li>
        <li class="verse" id="v2-187">
          <ol class="padas">
            <li>pratyakṣas tv iti dārḍhyaṃ vā prāthamyaṃ vāpi lakṣayet |</li>
            <li>svarūpataḥ pramāṇatvaṃ mithyātvaṃ pararūpataḥ ||</li>
          </ol>
        </li>
        <li class="verse" id="v2-188">
          <ol class="padas">
            <li>jñānābhāvaś ca mithyātvaṃ dvayasyāsambhavād yadi |</li>
            <li>pratyakṣaṃ tatpareṣāṃ ca siddham asyānumānataḥ ||</li>
          </ol>
        </li>
        <li class="verse" id="v2-189">
          <ol class="padas">
            <li>yathā ca tava mithyātvaṃ sādhanaṃ sādhayed idam |</li>
            <li>tathā ca bādhakādhīnaṃ mithyātvam api sādhayet ||</li>
          </ol>
        </li>
        <li class="verse" id="v2-190">
          <ol class="padas">
            <li>dharma ity upasaṃhārye yacchreyaskarabhāṣaṇam |</li>
            <li>taddharmapadavācyārthanirūpaṇavivakṣayā ||</li>
          </ol>
        </li>
        <li class="verse" id="v2-191">
          <ol class="padas">
            <li>śreyo hi puruṣaprītiḥ sā dravyaguṇakarmabhiḥ |</li>
            <li>codanālakṣaṇaiḥ sādhyā tasmāt teṣv eva dharmatā ||</li>
          </ol>
        </li>
        <li class="verse" id="v2-192">
          <ol class="padas">
            <li>anyat sādhyam adṛṣṭvaiva yāgādīnanuniṣṭhataḥ |</li>
            <li>dhārmikatvasamākhyānaṃ tadyogād iti gamyate ||</li>
          </ol>
        </li>
        <li class="verse" id="v2-193">
          <ol class="padas">
            <li>paśvādīni ca dharmasya phalānīti vyavasthitam |</li>
            <li>citrāgodohanādīnāṃ tāny uktāni phalāni ca ||</li>
          </ol>
        </li>
        <li class="verse" id="v2-194">
          <ol class="padas">
            <li>tasmāt teṣv eva dharmatvam, dhrmāṇīti ca darśanāt |</li>
            <li>liṅgasaṃkhyāvinirmukto dharmaśabdo nidarśanam |</li>
          </ol>
        </li>
        <li class="verse" id="v2-195">
          <ol class="padas">
            <li>antaḥkaraṇavṛttau vā vāsanāyāṃ ca cetasaḥ |</li>
            <li>pudgaleṣu ca puṇyeṣu nṛguṇe 'pūrvajanmani ||</li>
          </ol>
        </li>
        <li class="verse" id="v2-196">
          <ol class="padas">
            <li>prayogo dharmaśabdasya na dṛṣṭaḥ, na ca sādhanam |</li>
            <li>puruṣārthasya te jñātuṃ śakyante codanādibhiḥ ||</li>
          </ol>
        </li>
        <li class="verse" id="v2-197">
          <ol class="padas">
            <li>na ca vastvantaraṃ śakyam apūrvaṃ svargayāgayoḥ |</li>
            <li>jñātuṃ sādhanabhūtaṃ vā sādhyaṃ vā nāpy ato 'nyathā |</li>
          </ol>
        </li>
        <li class="verse" id="v2-198">
          <ol class="padas">
            <li>śrutasādhanasādhyatvatyāgenāśrutakalpanā |</li>
            <li>prasajyetāsya tādrūpye vyatireke tv arūpatā ||</li>
          </ol>
        </li>
        <li class="verse" id="v2-199">
          <ol class="padas">
            <li>tasmāt phale pravṛttasya yāgādeḥ śaktimātrakam |</li>
            <li>utpattau vāpi paśvāder apūrvaṃ na tataḥ pṛthak ||</li>
          </ol>
        </li>
        <li class="verse" id="v2-200">
          <ol class="padas">
            <li>śaktayaḥ sarvabhāvānāṃ bhāvaśabdair viśeṣataḥ |</li>
            <li>nopākhyāyanta ityevaṃ nāpūrvaṃ dharmaśabdatā |</li>
          </ol>
        </li>
        <li class="verse" id="v2-201">
          <ol class="padas">
            <li>purastāc codanāśabdo vidhāv eva vyavasthitaḥ |</li>
            <li>na ca tallakṣaṇā hiṃsā pratyudāharaṇaṃ katham ||</li>
          </ol>
        </li>
        <li class="verse" id="v2-202">
          <ol class="padas">
            <li>codanālakṣaṇo yaś ca śyenādir hi gamyate |</li>
            <li>niṣedhābhāvatas tasya kathaṃ brūyād anarthatā ||</li>
          </ol>
        </li>
        <li class="verse" id="v2-203">
          <ol class="padas">
            <li>yady api syād vidhispṛṣṭe niṣedho naiva tādṛśaḥ |</li>
            <li>vijñāyate hy anarthatvaṃ ṣoḍaśigrahaṇādivat ||</li>
          </ol>
        </li>
        <li class="verse" id="v2-204">
          <ol class="padas">
            <li>codanālakṣaṇaṃ coktvā niṣiddhatvād virudhyate |</li>
            <li>śyenādāv upadiṣṭe ca hiṃsā hīti na yujyate ||</li>
          </ol>
        </li>
        <li class="verse" id="v2-205">
          <ol class="padas">
            <li>hiṃsā hi phalam eteṣāṃ bhinnā tebhyaḥ svarūpataḥ |</li>
            <li>sā hi prāṇaviyogātmā śyenas tatrāsivatpṛthak ||</li>
          </ol>
        </li>
        <li class="verse" id="v2-206">
          <ol class="padas">
            <li>upadeśābhidhānaṃ ca nāvidheye 'vakalpate |</li>
            <li>śyenāder avidhāne ca kasyānyasya vidheyatā ||</li>
          </ol>
        </li>
        <li class="verse" id="v2-207">
          <ol class="padas">
            <li>sarvatrāvasthito nyāyo bhāvanāṃśadvaye vidhiḥ |</li>
            <li>sa bādhyeta, iha ye cāmī jyotiṣṭomādayo matāḥ ||</li>
          </ol>
        </li>
        <li class="verse" id="v2-208">
          <ol class="padas">
            <li>dharmatvena na te 'pi syur hiṃsāsādhanakā hi te |</li>
            <li>na cāvidhīyamānasya phalatatsādhanāṅgatā ||</li>
          </ol>
        </li>
        <li class="verse" id="v2-209">
          <ol class="padas">
            <li>sādhanatvena vihitaṃ na cāvihitam ucyate |</li>
            <li>sādhyatvena vidhānaṃ tu naiveṣṭaṃ lokavedayoḥ ||</li>
          </ol>
        </li>
        <li class="verse" id="v2-210">
          <ol class="padas">
            <li>tenaivamarthaśabdasya prayojanam ihocyate |</li>
            <li>pravṛttau vā nivṛttau vā yā śabdaśravaṇena dhīḥ |</li>
          </ol>
        </li>
        <li class="verse" id="v2-211">
          <ol class="padas">
            <li>sā codaneti sāmānyaṃ lakṣaṇaṃ hṛdaye sthitam |</li>
            <li>pravartakagṛhītis tu syād udāharaṇārthatā ||</li>
          </ol>
        </li>
        <li class="verse" id="v2-212">
          <ol class="padas">
            <li>tātparye hy arthaśabdasya neyaṃ vyākhyopapadyate |</li>
            <li>arthagrahaṇalabhyaṃ vā tatpravartakabhāṣaṇam |</li>
          </ol>
        </li>
        <li class="verse" id="v2-213">
          <ol class="padas">
            <li>dharme pramāṇabhūtāyās tad vā lakṣaṇam uktavān |</li>
            <li>evaṃ sati vidhibhyaḥ syād vidheyārthāvadhāraṇam ||</li>
          </ol>
        </li>
        <li class="verse" id="v2-214">
          <ol class="padas">
            <li>niṣedhebhyo niṣedhyānām anarthatvena nirṇayaḥ |</li>
            <li>tenārthagrahaṇenoktā vidheyasyeha dharmatā ||</li>
          </ol>
        </li>
        <li class="verse" id="v2-215">
          <ol class="padas">
            <li>niṣedhyānām anarthatvam arthasiddhaṃ na sūtritam |</li>
            <li>tasmād ubhayam ityatra vidheyapratiṣedhyayoḥ ||</li>
          </ol>
        </li>
        <li class="verse" id="v2-216">
          <ol class="padas">
            <li>yāgādibrahmahatyādivargayoḥ syān nidarśanam |</li>
            <li>śyenādīnāṃ vidheyatvādiṣṭasyāpi ca sādhanāt ||</li>
          </ol>
        </li>
        <li class="verse" id="v2-217">
          <ol class="padas">
            <li>upacārād anarthatvaṃ phaladvāreṇa varṇyate |</li>
            <li>pratiṣiddhā hi setyatra sphuṭam etat kariṣyate ||</li>
          </ol>
        </li>
        <li class="verse" id="v2-218">
          <ol class="padas">
            <li>hiṃsā hīti ca yac cāpi brūte nābhicared iti |</li>
            <li>śyenādīnāṃ svarūpe tu nottaragranthasaṅgatiḥ ||</li>
          </ol>
        </li>
        <li class="verse" id="v2-219">
          <ol class="padas">
            <li>vihitatvān niṣedhasya pravṛttis teṣu durlabhā |</li>
            <li>yadā tu codanāśabdo vidhāveva vyavasthitaḥ |</li>
          </ol>
        </li>
        <li class="verse" id="v2-220">
          <ol class="padas">
            <li>tadobhayādiko granthaḥ sadhyasādhanasaṃśritaḥ |</li>
            <li>sādhyasādhanasambandhe vidhinā pratipādite ||</li>
          </ol>
        </li>
        <li class="verse" id="v2-221">
          <ol class="padas">
            <li>lakṣyamāṇatvam ubhayoḥ, dvividhaṃ ca phalaṃ kratoḥ |</li>
            <li>svargādi prāpyate tatra pratiṣedhānatikramāt ||</li>
          </ol>
        </li>
        <li class="verse" id="v2-222">
          <ol class="padas">
            <li>atikrameṇa hiṃsādi,   śāstrāntaranirīkṣayā |</li>
            <li>phalāṃśe bhāvanāyāś ca pratyayo na vidhāyakaḥ ||</li>
          </ol>
        </li>
        <li class="verse" id="v2-223">
          <ol class="padas">
            <li>vakṣyate, jaiminiś cāha tasya lipsārthalakṣaṇā |</li>
            <li>tena sāmānyataḥ prāpto vidhinā na nivāritaḥ ||</li>
          </ol>
        </li>
        <li class="verse" id="v2-224">
          <ol class="padas">
            <li>phalāṃśopanipātinyā hiṃsāyāḥ pratiṣedhakaḥ |</li>
            <li>anarthaprāptihetutvaṃ bodhyate tatra yady api ||</li>
          </ol>
        </li>
        <li class="verse" id="v2-225">
          <ol class="padas">
            <li>śyenasvarūpaṃ nānarthas tatphalasya tv anarthatā |</li>
            <li>parastūbhayam ityādeḥ phalasyāpi vidheyatām ||</li>
          </ol>
        </li>
        <li class="verse" id="v2-226">
          <ol class="padas">
            <li>bhāvanāntargatatvād vā matvānarthatvam ākṣipat |</li>
            <li>naivetyetāvatā cāsya vidheyatvanirākriyā ||</li>
          </ol>
        </li>
        <li class="verse" id="v2-227">
          <ol class="padas">
            <li>kiṃ vidheyam idānīṃ syād āha śyenādayas tv iti |</li>
            <li>praśnāpākaraṇe cātra tavyo vidhivivakṣayā ||</li>
          </ol>
        </li>
        <li class="verse" id="v2-228">
          <ol class="padas">
            <li>prayukto na tu sādhye 'rthe, dvaye 'py anupayogataḥ |</li>
            <li>anarthasyāpi sādhyatvam avidheyasya hīṣyate ||</li>
          </ol>
        </li>
        <li class="verse" id="v2-229">
          <ol class="padas">
            <li>sādhyatvarahite ceṣṭā vidheye nityam arthatā |</li>
            <li>śatuś ca lakṣaṇārthatvaṃ teṣāṃ cāpy upadeśanam ||</li>
          </ol>
        </li>
        <li class="verse" id="v2-230">
          <ol class="padas">
            <li>bruvan sphuṭīkarotīṣṭam upadeśo hi nānyathā |</li>
            <li>vidhitvamādiśabdāt syād itikartavyatāsv api |</li>
          </ol>
        </li>
        <li class="verse" id="v2-231">
          <ol class="padas">
            <li>tasmāt phalāṃśe yā hiṃsā vaidikī sā niṣidhyate |</li>
            <li>aṃśadvaye tu yā nāma tanniṣedhābhidhāyinām ||</li>
          </ol>
        </li>
        <li class="verse" id="v2-232">
          <ol class="padas">
            <li>aviśeṣeṇa yacchāstraṃ śirovad iti cottaram |</li>
            <li>niṣedhenānavaṣṭabdhe viṣaye na hy anarthatā |</li>
          </ol>
        </li>
        <li class="verse" id="v2-233">
          <ol class="padas">
            <li>pratyakṣāder aśakyatvāt kalpyate niṣpramāṇikā |</li>
            <li>na hi hiṃsādyanuṣṭhāne tadānīṃ doṣadarśanam ||</li>
          </ol>
        </li>
        <li class="verse" id="v2-234">
          <ol class="padas">
            <li>bāhye 'pi vicikitsā tu śāstrādevopajāyate |</li>
            <li>hiṃsyamānasya duḥkhitvaṃ dṛśyate yan na tāvatā ||</li>
          </ol>
        </li>
        <li class="verse" id="v2-235">
          <ol class="padas">
            <li>karturduḥkhānumānaṃ syāt, tadānīṃ tadviparyayaḥ |</li>
            <li>viṣaye 'syāḥ phalaṃ yādṛk pretya krtus tathāvidham ||</li>
          </ol>
        </li>
        <li class="verse" id="v2-236">
          <ol class="padas">
            <li>hiṃsā kriyāviśeṣatvāt sūte śāstroktadānavat |</li>
            <li>ya evamāha, tasyāpi gurustrīgamanādibhiḥ ||</li>
          </ol>
        </li>
        <li class="verse" id="v2-237">
          <ol class="padas">
            <li>surāpānādibhiś cāpi vipakṣair vyabhicāritā |</li>
            <li>viruddhatā ca, yādṛgdhi dānais tādṛk phalaṃ bhavet ||</li>
          </ol>
        </li>
        <li class="verse" id="v2-238">
          <ol class="padas">
            <li>vidhigamyaphalāvāptiḥ, aduḥkhātmakatā tathā |</li>
            <li>na ca yā sampradānasya prītis tādṛk phalaṃ śrutam ||</li>
          </ol>
        </li>
        <li class="verse" id="v2-239">
          <ol class="padas">
            <li>dātus tena hi dṛṣṭāntaḥ sādhyahīnaḥ pratīyate |</li>
            <li>sampradānaṃ ca dāne te viṣayaḥ karma hiṃsane ||</li>
          </ol>
        </li>
        <li class="verse" id="v2-240">
          <ol class="padas">
            <li>vaiṣamyam, sampradāne tu pakṣe tv etadviruddhatā |</li>
            <li>prīyate sampradānaṃ hi devateti mataṃ tava ||</li>
          </ol>
        </li>
        <li class="verse" id="v2-241">
          <ol class="padas">
            <li>dṛṣṭānte karma dānaṃ cet,   tasya kīdṛk phalaṃ bhavet |</li>
            <li>japahomādidṛṣṭāntāt parapīḍādivarjanāt ||</li>
          </ol>
        </li>
        <li class="verse" id="v2-242">
          <ol class="padas">
            <li>coditatvasya hetutvād viruddhāvyabhicāritā |</li>
            <li>vihitapratiṣiddhatve muktvānyan na ca kāraṇam ||</li>
          </ol>
        </li>
        <li class="verse" id="v2-243">
          <ol class="padas">
            <li>dharmādharmāvabodhasya tenāyuktānumānagīḥ |</li>
            <li>anugrahāc ca dharmatvaṃ pīḍātaś cāpy adharmatām ||</li>
          </ol>
        </li>
        <li class="verse" id="v2-244">
          <ol class="padas">
            <li>vadato japasīdhvādipānādau nobhayaṃ bhavet |</li>
            <li>krośatā hṛdayenāpi gurudārābhigāminām ||</li>
          </ol>
        </li>
        <li class="verse" id="v2-245">
          <ol class="padas">
            <li>bhūyān dharmaḥ prasajyeta bhūyasī hy upakāritā |</li>
            <li>anumānapradhānasya pratiṣedhānapekṣiṇaḥ ||</li>
          </ol>
        </li>
        <li class="verse" id="v2-246">
          <ol class="padas">
            <li>hṛdayakrośanaṃ kasmād dṛṣṭāṃ pīḍām apaśyataḥ |</li>
            <li>poḍātaś cāpy adharmatvaṃ tathā pīḍām adharmataḥ ||</li>
          </ol>
        </li>
        <li class="verse" id="v2-247">
          <ol class="padas">
            <li>anyonyāśrayam āpnoti vinā śāstreṇa sādhayan |</li>
            <li>evamādāv aśāstrajñomleccho nodvijate kva cit ||</li>
          </ol>
        </li>
        <li class="verse" id="v2-248">
          <ol class="padas">
            <li>tasya nādharmayogaḥ syāt pūrvoktā yadi kalpanā |</li>
            <li>tasmād anugrahaṃ pīḍāṃ tadabhāvam apāsya ca |</li>
          </ol>
        </li>
        <li class="verse" id="v2-249">
          <ol class="padas">
            <li>dharmādharmārthibhir nityaṃ mṛgyau vidhiniṣedhakau |</li>
            <li>kva cid asyā niṣiddhatvāc chaktiḥ śāstreṇa bodhitā ||</li>
          </ol>
        </li>
        <li class="verse" id="v2-250">
          <ol class="padas">
            <li>pratyavāyanimittatve vidhinā nāpagacchati |</li>
            <li>śāstreṇa na hi śaktīnām āvāpodvāpanakriyāḥ ||</li>
          </ol>
        </li>
        <li class="verse" id="v2-251">
          <ol class="padas">
            <li>vidyamānā hi kathyante śaktayo dravyakarmaṇām |</li>
            <li>tad eva cedaṃ karmeti śāstram evānudhāvatā ||</li>
          </ol>
        </li>
        <li class="verse" id="v2-252">
          <ol class="padas">
            <li>hiṃsādīnām adharmatvaṃ kathyate nānumānataḥ |</li>
            <li>evaṃ ye nipuṇaṃ prāhus tair apy etat parīkṣyatām ||</li>
          </ol>
        </li>
        <li class="verse" id="v2-253">
          <ol class="padas">
            <li>surāpānādibhiḥ śūdraḥ kiṃ yāti narakaṃ kṛtaiḥ |</li>
            <li>vaiśyastomena vā kiṃ syād viprarājanyayoḥ phalam ||</li>
          </ol>
        </li>
        <li class="verse" id="v2-254">
          <ol class="padas">
            <li>pañcamyām iṣṭikaraṇānmadhyāhne cāgnihotrataḥ |</li>
            <li>tasmād yady ādṛśaṃ karma yatphalotpattiśaktikam ||</li>
          </ol>
        </li>
        <li class="verse" id="v2-255">
          <ol class="padas">
            <li>śāstreṇa gamyate tasya tādṛśasyaiva tat phalam |</li>
            <li>hiṃsā cāṃśadvayādanyā yā tasyāḥ pratiṣedhajam ||</li>
          </ol>
        </li>
        <li class="verse" id="v2-256">
          <ol class="padas">
            <li>pratyavāyārthatājñānam, vidhinānyatra vāryate |</li>
            <li>jñānam eva ca śaktīnāṃ nāvāpodvāpanakriyāḥ ||</li>
          </ol>
        </li>
        <li class="verse" id="v2-257">
          <ol class="padas">
            <li>jñāyante śāstratas tāstu kriyābhedavyavasthitāḥ |</li>
            <li>vyavasthāḥ śaktibhedānāṃ dṛṣṭārtheṣv api karmasu ||</li>
          </ol>
        </li>
        <li class="verse" id="v2-258">
          <ol class="padas">
            <li>abhinnatve 'pi dṛśyante bhujeḥ svasthātur eṣv api |</li>
            <li>rūpābhede 'pi hiṃsāder bhedo 'ṅgānaṅgakāritaḥ ||</li>
          </ol>
        </li>
        <li class="verse" id="v2-259">
          <ol class="padas">
            <li>tathāpy ekaphalatvaṃ cet kriyātvāt sarvasaṅkaraḥ |</li>
            <li>yajitvādyaviśeṣāc ca citrādiphalatulyatā ||</li>
          </ol>
        </li>
        <li class="verse" id="v2-260">
          <ol class="padas">
            <li>bhedāt tatra vyavasthā ced ihāpyevaṃ bhaviṣyati |</li>
            <li>vidhīnāṃ vāpi sarveṣāṃ sākṣād vyavahito 'pi vā ||</li>
          </ol>
        </li>
        <li class="verse" id="v2-261">
          <ol class="padas">
            <li>puruṣārthaḥ phalaṃ tena nānartho 'taḥ pratīyate |</li>
            <li>na caiṣu śrūyate 'narthaḥ, niṣedhān na ca kalpyate ||</li>
          </ol>
        </li>
        <li class="verse" id="v2-262">
          <ol class="padas">
            <li>na ca prakaraṇasthatvāt puruṣārthaḥ phalaṃ bhavet |</li>
            <li>karmopakāraḥ kalpyas tu dṛṣṭo 'dṛṣṭo 'tha vā punaḥ ||</li>
          </ol>
        </li>
        <li class="verse" id="v2-263">
          <ol class="padas">
            <li>kalpanāvasaras tatra nānarthasyānapekṣaṇāt |</li>
            <li>kratvarthaś cāpi saṃskāraḥ paśor nārādupakriyā ||</li>
          </ol>
        </li>
        <li class="verse" id="v2-264">
          <ol class="padas">
            <li>dṛṣṭaiva tv avadānānāṃ niṣpattiḥ kratvapekṣitā |</li>
            <li>abhicāre 'py upāyasthā hiṃsā nādharma ucyate |</li>
          </ol>
        </li>
        <li class="verse" id="v2-265">
          <ol class="padas">
            <li>tasmād anaṅgabhūtāyāṃ hiṃsāyām etad ucyate |</li>
            <li>uddeśāc ca phalatvena śyenādau na vidhīyate ||</li>
          </ol>
        </li>
        <li class="verse" id="v2-266">
          <ol class="padas">
            <li>bhāvanāvidhir apy eva phalāṃśād vinivartate |</li>
            <li>ataḥ svato na dharmatvaṃ śyenāder nāpy adharmatā ||</li>
          </ol>
        </li>
        <li class="verse" id="v2-267">
          <ol class="padas">
            <li>phalānarthānubandhitvāt taddvāreṇopacaryate |</li>
            <li>nirākāṅkṣasya caikena śyenasya na phaladvayam ||</li>
          </ol>
        </li>
        <li class="verse" id="v2-268">
          <ol class="padas">
            <li>tasmāt kriyāntarād eva hiṃsāto 'nartha ucyate |</li>
            <li>phalato 'pi ca yatkarma nānarthenānubadhyate ||</li>
          </ol>
        </li>
        <li class="verse" id="v2-269">
          <ol class="padas">
            <li>kevalaprītihetutvāt taddharmatvena hīṣyate |</li>
            <li>nanu ceṣṭābhyupāyatvāt śyenāder dharmatā bhavet ||</li>
          </ol>
        </li>
        <li class="verse" id="v2-270">
          <ol class="padas">
            <li>phalaṃ tāvad adharmo 'sya śyenādeḥ sampradhāryate |</li>
            <li>yadi yeneṣṭasiddhiḥ syād anuṣṭhānānubandhinī ||</li>
          </ol>
        </li>
        <li class="verse" id="v2-271">
          <ol class="padas">
            <li>tasya dharmatvam ucyeta tataḥ śyenādivarjanam |</li>
            <li>yadā tu codanāgamyaḥ kāryākāryānapekṣayā ||</li>
          </ol>
        </li>
        <li class="verse" id="v2-272">
          <ol class="padas">
            <li>dharmaḥ prītinimittaṃ syāt tadā śyene 'pi dharmatā |</li>
            <li>yadi tv aprītihetur yaḥ sākṣād vyavahito 'pi vā ||</li>
          </ol>
        </li>
        <li class="verse" id="v2-273">
          <ol class="padas">
            <li>so 'dharmaś codanārthaḥ syāt tadā śyene 'py adharmatā |</li>
            <li>yas tu hiṃsātvasādharmyād bāhyavaccodanāsv api ||</li>
          </ol>
        </li>
        <li class="verse" id="v2-274">
          <ol class="padas">
            <li>vaded anarthahetutvaṃ tasyāpy āgamabādhanam |</li>
            <li>tam anādṛtya yo brūyād yāgāder apy asau vadet ||</li>
          </ol>
        </li>
        <li class="verse" id="v2-275">
          <ol class="padas">
            <li>svargādisādhanāśaktiṃ kriyātvād bhojanādivat |</li>
            <li>gītāmantrārthavādair yā kalpyate 'narthahetutā ||</li>
          </ol>
        </li>
        <li class="verse" id="v2-276">
          <ol class="padas">
            <li>pratyakṣaśrutibādhyatvāt sānyārthatvena nīyate |</li>
            <li>śiṣyān pratyaviśiṣṭatvāt sūtravaidikavākyayoḥ ||</li>
          </ol>
        </li>
        <li class="verse" id="v2-277">
          <ol class="padas">
            <li>aśakteś cobhayoḥ sāmyān na sūtreṣv ity anuttaram |</li>
            <li>prāguktaparisaṃkhyāyāḥ phalam etat prakāśyate ||</li>
          </ol>
        </li>
        <li class="verse" id="v2-278">
          <ol class="padas">
            <li>sūtreṣu hy anayā yuktyā gatir eṣāpi yujyate |</li>
            <li>tasmād āvartate sūtram, tantraṃ vā śaktibhedataḥ ||</li>
          </ol>
        </li>
        <li class="verse" id="v2-279">
          <ol class="padas">
            <li>ekadeśānumānād vā dve sūtre parikalpite |</li>
            <li>itaretarasāmīpyād etāv eva parasparam ||</li>
          </ol>
        </li>
        <li class="verse" id="v2-280">
          <ol class="padas">
            <li>kalpyete vākyaśeṣāya nānyāvayavakalpanā |</li>
            <li>viśiṣṭārthānuvāditvād atha vety api bhāṣite ||</li>
          </ol>
        </li>
        <li class="verse" id="v2-281">
          <ol class="padas">
            <li>vākyabhedaḥ sa eveti saṃjñātantratvam uttaram |</li>
            <li>arthaṃ vā pratyupādānāt saṃjñālakṣaṇaśabdayoḥ |</li>
          </ol>
        </li>
        <li class="verse" id="v2-282">
          <ol class="padas">
            <li>tantraṃ lakṣaṇaśabdo vā vācyo dharmārthaśabdayoḥ |</li>
            <li>dharme sāmānyataḥ siddhe pramāṇaṃ kathyate yadā ||</li>
          </ol>
        </li>
        <li class="verse" id="v2-283">
          <ol class="padas">
            <li>vṛttam eva tadārthatvaṃ kimarthaṃ punarucyate |</li>
            <li>codanālakṣaṇatvasya dharmaṃ prati vidheyatā ||</li>
          </ol>
        </li>
        <li class="verse" id="v2-284">
          <ol class="padas">
            <li>labhyate 'rthānuvādena saṃśayo hy anyathā bhavet |</li>
            <li>tathā ca ye 'py anarthasya sādhanatvena kalpitāḥ ||</li>
          </ol>
        </li>
        <li class="verse" id="v2-285">
          <ol class="padas">
            <li>niṣedhais te 'pi dharmāḥ syuś codanālakṣaṇatvataḥ |</li>
            <li>tasmād arthāparityāgād ekārthagrahaṇaṃ yathā ||</li>
          </ol>
        </li>
        <li class="verse" id="v2-286">
          <ol class="padas">
            <li>labhyate vacanavyaktyā sā syād arthānuvādataḥ |</li>
            <li>viśeṣaṇād vinā caitadarthasāmarthyakāritam ||</li>
          </ol>
        </li>
        <li class="verse" id="v2-287">
          <ol class="padas">
            <li>kathyate bhāṣyakāreṇa phalaṃ hiṃsādivarjanam ||</li>
          </ol>
        </li>
      </ol>
      <h1 id="3_nimittasūtra_NMS">{3 nimittasūtra NMS}</h1>
      <ol class="verses">
        <li class="verse" id="v3-1">
          <ol class="padas">
            <li>pratijñāvyatirekeṇa bhāṣyakāreṇa yady api |</li>
            <li>vakṣyamāṇā svapakṣasya yuktiḥ pūrvaṃ nidarśitā ||</li>
          </ol>
        </li>
        <li class="verse" id="v3-2">
          <ol class="padas">
            <li>pratijñāmātram ityetajjaiminer matam ucyate |</li>
            <li>vṛttikāro 'dhikaṃ vāpi bhūtādi dvāram abravīt ||</li>
          </ol>
        </li>
      </ol>
      <h1 id="4_pratyakṣasūtra_PAS">{4 pratyakṣasūtra PAS}</h1>
      <ol class="verses">
        <li class="verse" id="v4-1">
          <ol class="padas">
            <li>varṇyate sūtrabhedena yena pratyakṣalakṣaṇam |</li>
            <li>tena sūtrasya sambandho vācyaḥ pūrvapratijñayā ||</li>
          </ol>
        </li>
        <li class="verse" id="v4-2">
          <ol class="padas">
            <li>lakṣaṇasyābhidhānaṃ tu kenāṃśenopayujyate |</li>
            <li>kimarthaṃ cānumānāder lakṣaṇaṃ nātra kathyate ||</li>
          </ol>
        </li>
        <li class="verse" id="v4-3">
          <ol class="padas">
            <li>na tāvad apramāṇatvaṃ teṣāṃ nāpy akṣabuddhiṣu |</li>
            <li>śakyate 'ntargatir vaktuṃ na ca lakṣaṇatulyatā ||</li>
          </ol>
        </li>
        <li class="verse" id="v4-4">
          <ol class="padas">
            <li>na cāpi siddhir eṣāṃ syād arthāt pratyakṣalakṣaṇāt |</li>
            <li>na hi tatpūrvakaṃ sarvaṃ pramāṇam iti niścitam ||</li>
          </ol>
        </li>
        <li class="verse" id="v4-5">
          <ol class="padas">
            <li>pratyakṣalakṣaṇoktiś ca nānumānādilakṣaṇāt |</li>
            <li>vinā na sidhyatītyevamarthākṣepo na yujyate ||</li>
          </ol>
        </li>
        <li class="verse" id="v4-6">
          <ol class="padas">
            <li>tadetatpūrvakatve dhīr na ca tallakṣaṇād bhavet |</li>
            <li>tadukter vānumānādi kiṃ na syāt tadapūrvakam ||</li>
          </ol>
        </li>
        <li class="verse" id="v4-7">
          <ol class="padas">
            <li>na ca lakṣaṇabhedasya svarūpe yat tayor api |</li>
            <li>pratyakṣalakṣaṇād eṣāṃ kathañ cid avadhāraṇā ||</li>
          </ol>
        </li>
        <li class="verse" id="v4-8">
          <ol class="padas">
            <li>prasiddhatvād avācyatvaṃ pratyakṣe 'pi prasajyate |</li>
            <li>tenānyaparisaṃkhyārthaṃ sūtraṃ mūḍhena vocyate ||</li>
          </ol>
        </li>
        <li class="verse" id="v4-9">
          <ol class="padas">
            <li>na tv ekaṃ lakṣayed eṣu buddhipūrvaṃ kathañ cana |</li>
            <li>sambhavaty ekavākyatve vākyabhedaś ca neṣyate ||</li>
          </ol>
        </li>
        <li class="verse" id="v4-10">
          <ol class="padas">
            <li>na cāpy etena sūtreṇa pratyakṣaṃ lakṣyate sphuṭam |</li>
            <li>tadābhāse 'pi tulyatvāt, svapnajñānaikavarjanāt ||</li>
          </ol>
        </li>
        <li class="verse" id="v4-11">
          <ol class="padas">
            <li>taddhīndriyārthasambandhavyāpāreṇa vinā bhavet |</li>
            <li>kena cit samprayoge tu bhrāntyādi syān niyogataḥ ||</li>
          </ol>
        </li>
        <li class="verse" id="v4-12">
          <ol class="padas">
            <li>grāhyeṇānyena vety etat kṛtaṃ naiva viśeṣaṇam |</li>
            <li>samprayogasya yena syād viśeṣo vakṣyamāṇavat ||</li>
          </ol>
        </li>
        <li class="verse" id="v4-13">
          <ol class="padas">
            <li>asāmarthya ca matvāsya vṛttikāreṇa lakṣaṇe |</li>
            <li>tatsamprayoga ityevaṃ pāṭhāntaramṛdāhṛtam ||</li>
          </ol>
        </li>
        <li class="verse" id="v4-14">
          <ol class="padas">
            <li>tenānyenāpi saṃyoge cakṣurāder yadutthitam |</li>
            <li>viṣayāntaravijñānaṃ tatpratyakṣaṃ prasajyate ||</li>
          </ol>
        </li>
        <li class="verse" id="v4-15">
          <ol class="padas">
            <li>satsamprayoganirdeśo vyarthaś ced, etad eva hi |</li>
            <li>pratipādyaṃ parasyāpi lakṣaṇāsiddhir eva ca ||</li>
          </ol>
        </li>
        <li class="verse" id="v4-16">
          <ol class="padas">
            <li>svapnādīnāṃ nivṛttir vā phalaṃ tasya bhaviṣyati |</li>
            <li>tasmād vidhyanuvāditvaṃ nānukte lakṣaṇe bhavet ||</li>
          </ol>
        </li>
        <li class="verse" id="v4-17">
          <ol class="padas">
            <li>tena naiṣā vacovyaktir yatsatīndriyasaṅgame |</li>
            <li>vijñānaṃ jāyate tasya pratyakṣatvaṃ pratīyatām ||</li>
          </ol>
        </li>
        <li class="verse" id="v4-18">
          <ol class="padas">
            <li>pratyakṣaṃ yajjane siddhaṃ tasyaivandharmakatvataḥ |</li>
            <li>vidyamānopalambhatvaṃ tena dharme nimittatā ||</li>
          </ol>
        </li>
        <li class="verse" id="v4-19">
          <ol class="padas">
            <li>evaṃlakṣaṇatvaṃ ca na svarūpavivakṣayā |</li>
            <li>evaṃliṅgakam ityetad bhāṣyakāreṇa varṇyate ||</li>
          </ol>
        </li>
        <li class="verse" id="v4-20">
          <ol class="padas">
            <li>yato 'sti tatra dharmo 'yaṃ vidyamānopalambhanam |</li>
            <li>tasmāt tena prasiddhena gamyatām animittatā ||</li>
          </ol>
        </li>
        <li class="verse" id="v4-21">
          <ol class="padas">
            <li>pratyakṣatvamado hetuḥ śeṣaṃ hetuprasiddhaye |</li>
            <li>asmād ādau prasiddhatvād yogyartham abhidhīyate ||</li>
          </ol>
        </li>
        <li class="verse" id="v4-22">
          <ol class="padas">
            <li>prakṛtena ca sambandhaḥ śeṣāprāmāṇyadarśanāt |</li>
            <li>tadaprāmāṇyasiddhiś ca sambandhāder anīkṣaṇāt ||</li>
          </ol>
        </li>
        <li class="verse" id="v4-23">
          <ol class="padas">
            <li>śakyam anyāpramāṇatvam iti sūtrair na paṭhyate |</li>
            <li>na ca paryanuyogo 'tra lakṣaṇānupayogataḥ ||</li>
          </ol>
        </li>
        <li class="verse" id="v4-24">
          <ol class="padas">
            <li>na ca nyūnātirekādiprasaṅgo lakṣaṇaṃ prati |</li>
            <li>sarvathā lokasiddhatvād dharmo 'yaṃ tāvad iṣyate ||</li>
          </ol>
        </li>
        <li class="verse" id="v4-25">
          <ol class="padas">
            <li>tataś ca mṛgatṛṣṇādi na pratyakṣaṃ prasajyate |</li>
            <li>animittaprasaṅgas tu tasyāpi na nivāryate ||</li>
          </ol>
        </li>
        <li class="verse" id="v4-26">
          <ol class="padas">
            <li>atītānāgate 'py arthe sūkṣme vyavahite 'pi ca |</li>
            <li>pratyakṣaṃ yoginām iṣṭaṃ kaiś cin muktātmanām api ||</li>
          </ol>
        </li>
        <li class="verse" id="v4-27">
          <ol class="padas">
            <li>vidyamānopalambhatvam asiddhaṃ tatra tān prati |</li>
            <li>bhaviṣyattvasya vā hetor tadgrāhyair vyabhicāritā ||</li>
          </ol>
        </li>
        <li class="verse" id="v4-28">
          <ol class="padas">
            <li>mā bhūtāmiti tenāha lokasiddhaṃ sad ity ayam |</li>
            <li>na lokavyatiriktaṃ hi pratyakṣaṃ yoginām api ||</li>
          </ol>
        </li>
        <li class="verse" id="v4-29">
          <ol class="padas">
            <li>pratyakṣatvena tasyāpi vidyamānopalambhanam |</li>
            <li>satsamprayogajatvaṃ vāpy asmatpratyakṣavad bhavet ||</li>
          </ol>
        </li>
        <li class="verse" id="v4-30">
          <ol class="padas">
            <li>teṣām avartamāne 'rthe vā nāmotpadyate matiḥ |</li>
            <li>pratyakṣaṃ sā tatas tv eva nābhilāṣasmṛtādivat ||</li>
          </ol>
        </li>
        <li class="verse" id="v4-31">
          <ol class="padas">
            <li>loke cāpy aprasiddhatvāt pratyakṣatvapramāṇataḥ |</li>
            <li>pratibhāvad dvayāsattvaṃ sad ity etena kathyate ||</li>
          </ol>
        </li>
        <li class="verse" id="v4-32">
          <ol class="padas">
            <li>laukikī pratibhā yadvat pratyakṣādyanapekṣiṇī |</li>
            <li>na niścayāya paryāptā tathā syād yoginām api ||</li>
          </ol>
        </li>
        <li class="verse" id="v4-33">
          <ol class="padas">
            <li>avidyamānasaṃyogāt syāc cet pratyakṣadhīḥ kva cit |</li>
            <li>bhaviṣyaty api dharme syāc chaktety āha sad ity ayam ||</li>
          </ol>
        </li>
        <li class="verse" id="v4-34">
          <ol class="padas">
            <li>pratyakṣaḥ prāganuṣṭhānān na dharmo 'nuṣṭhito 'pi vā |</li>
            <li>phalasādhanarūpeṇa tadānīṃ yena nāsty asau ||</li>
          </ol>
        </li>
        <li class="verse" id="v4-35">
          <ol class="padas">
            <li>asmatpratyakṣavac cāpi vidyamānopalambhanam |</li>
            <li>pratyakṣaṃ dhyāyināṃ dharme pratyakṣatvāc ca neṣyate ||</li>
          </ol>
        </li>
        <li class="verse" id="v4-36">
          <ol class="padas">
            <li>avidyamānasaṃyogāt pratyakṣatvanirākṛtiḥ |</li>
            <li>yogināṃ kena labhyeta neṣṭaṃ sadgrahaṇaṃ yadi ||</li>
          </ol>
        </li>
        <li class="verse" id="v4-37">
          <ol class="padas">
            <li>saptamyāpi tu labhyeta sadarthaḥ, kalpanā punaḥ |</li>
            <li>pareṣāṃ vāraṇīyeti yatno jaimininā kṛtaḥ ||</li>
          </ol>
        </li>
        <li class="verse" id="v4-38">
          <ol class="padas">
            <li>samyagarthe ca saṃśabdo duṣprayoganivāraṇaḥ |</li>
            <li>prayoga indriyāṇāṃ ca vyāpāro 'rtheṣu kathyate ||</li>
          </ol>
        </li>
        <li class="verse" id="v4-39">
          <ol class="padas">
            <li>duṣṭatvāc chuktikāyogo vāryate, rajatekṣaṇāt |</li>
            <li>evaṃ saty anuvādatvaṃ lakṣaṇasyāpi sambhavet ||</li>
          </ol>
        </li>
        <li class="verse" id="v4-40">
          <ol class="padas">
            <li>tataś cāprāpyakāritvād yad bauddhaiḥ śrotracakṣuṣoḥ |</li>
            <li>lakṣaṇāvyāptisiddhyarthaṃ saṃyogo neti kīrtyate ||</li>
          </ol>
        </li>
        <li class="verse" id="v4-41">
          <ol class="padas">
            <li>prāpyagrahaṇapakṣe hi sāntarāgrahaṇaṃ kila |</li>
            <li>adhiṣṭānādhikaś cārtho na gṛhyeta tvagādivat ||</li>
          </ol>
        </li>
        <li class="verse" id="v4-42">
          <ol class="padas">
            <li>vyāpāramātravācitvād aviruddhaṃ tad atra naḥ |</li>
            <li>yadi vārthārjavasthānaṃ samprayogo 'tra varṇyate ||</li>
          </ol>
        </li>
        <li class="verse" id="v4-43">
          <ol class="padas">
            <li>yogyatālakṣaṇo vācyaḥ saṃyogaḥ kāryalakṣitaḥ |</li>
            <li>sāṃkhyādīn vā vinirjitya prāptipakṣo 'tra dūṣyatām ||</li>
          </ol>
        </li>
        <li class="verse" id="v4-44">
          <ol class="padas">
            <li>tayoś ca prāpyakāritvam indriyatvāt tvagādivat |</li>
            <li>ke cit tayoḥ śarīrāc ca bahirvṛttiṃ pracakṣate ||</li>
          </ol>
        </li>
        <li class="verse" id="v4-45">
          <ol class="padas">
            <li>cikitsādiprayogaś ca yo 'dhiṣṭhāne prayujyate |</li>
            <li>so 'pi tasyaiva saṃskāra ādheyasyopakārakaḥ ||</li>
          </ol>
        </li>
        <li class="verse" id="v4-46">
          <ol class="padas">
            <li>taddeśaś cāpi saṃskāraḥ sarvavyāptyartha ucyate |</li>
            <li>cakṣurādyupakāraś ca pādādāv api dṛśyate ||</li>
          </ol>
        </li>
        <li class="verse" id="v4-47">
          <ol class="padas">
            <li>tasmān naikāntataḥ śakyaṃ saṃskārāt tatra vartanam |</li>
            <li>bahirvṛttis tayoś ceṣṭā pṛthvagrā santatāpi ca ||</li>
          </ol>
        </li>
        <li class="verse" id="v4-48">
          <ol class="padas">
            <li>adhiṣṭhānādhikaṃ tena gṛhyate yatra yādṛśam |</li>
            <li>pṛthutvaṃ vṛttibhāge syād, dūre 'pi grahaṇaṃ tathā ||</li>
          </ol>
        </li>
        <li class="verse" id="v4-49">
          <ol class="padas">
            <li>dīpaprabhā yathā tasmin vinaśyati vinaśyati |</li>
            <li>tathā bahirgatāpy eṣā mūlacchedād vinaśyati ||</li>
          </ol>
        </li>
        <li class="verse" id="v4-50">
          <ol class="padas">
            <li>adhiṣṭhānapidhāne tu saty apy ucchinnayatnayā |</li>
            <li>tayārtho 'nupanītatvād ātmanā nānubhūyate ||</li>
          </ol>
        </li>
        <li class="verse" id="v4-51">
          <ol class="padas">
            <li>vicchinna iti buddhiḥ syād adhiṣṭhānam apekṣya ca |</li>
            <li>śabde tv ādhikyavicchedau bhrāntyaivoktāv asambhavāt ||</li>
          </ol>
        </li>
        <li class="verse" id="v4-52">
          <ol class="padas">
            <li>puruṣendriyaśabdau ca vyavadhānena kalpitau |</li>
            <li>puruṣo laukiko vā syād yo vāsmin sādhayiṣyate ||</li>
          </ol>
        </li>
        <li class="verse" id="v4-53">
          <ol class="padas">
            <li>vikriyā jñānarūpāsya na nityatve virotsyate |</li>
            <li>buddhijanmeti cāpy āha jāyamānapramāṇatām ||</li>
          </ol>
        </li>
        <li class="verse" id="v4-54">
          <ol class="padas">
            <li>vyāpāraḥ kārakāṇāṃ hi dṛṣṭo janmātirekataḥ |</li>
            <li>pramāṇe 'pi tathā mā bhūd iti janma vivakṣyate ||</li>
          </ol>
        </li>
        <li class="verse" id="v4-55">
          <ol class="padas">
            <li>na hi tat kṣaṇam apy āste, jāyate vāpramātmakam |</li>
            <li>yenārthagrahaṇe paścād vyāpriyetendriyādivat ||</li>
          </ol>
        </li>
        <li class="verse" id="v4-56">
          <ol class="padas">
            <li>tena janmaiva viṣaye buddher vyāpāra iṣyate |</li>
            <li>tad eva ca pramārūpaṃ tadvatī karaṇaṃ ca dhīḥ ||</li>
          </ol>
        </li>
        <li class="verse" id="v4-57">
          <ol class="padas">
            <li>janma cāvyatirekeṇa bhāṣyakāreṇa varṇitam |</li>
            <li>tac ca bhūtabhaviṣyattvāt kṛtaṃ buddher viśeṣaṇam ||</li>
          </ol>
        </li>
        <li class="verse" id="v4-58">
          <ol class="padas">
            <li>yadāpy aulūkyasiddhāntāt samavāyasya janmatā |</li>
            <li>buddhis tatrendriyādhīnā tena pratyakṣamaśnute ||</li>
          </ol>
        </li>
        <li class="verse" id="v4-59">
          <ol class="padas">
            <li>pramāṇaphalabhāvaś ca yayeṣṭaṃ parikalpyatām |</li>
            <li>sarvathāpy animittatvaṃ vidyamānopalambhanāt ||</li>
          </ol>
        </li>
        <li class="verse" id="v4-60">
          <ol class="padas">
            <li>yadvendriyaṃ pramāṇaṃ syāt tasya vārthena saṅgatiḥ |</li>
            <li>manaso vendriyair yoga ātmanā sarva eva vā ||</li>
          </ol>
        </li>
        <li class="verse" id="v4-61">
          <ol class="padas">
            <li>tadā jñānaṃ phalam, tatra vyāpārāc ca pramāṇatā |</li>
            <li>vyāpāro na yadā teṣāṃ tadā notpadyate phalam ||</li>
          </ol>
        </li>
        <li class="verse" id="v4-62">
          <ol class="padas">
            <li>na ca sarvātmanākṣeṇa sambandho 'rthasya vidyate |</li>
            <li>yena sarvārthabodhaḥ syāt tatpramāṇābhidhāyinām ||</li>
          </ol>
        </li>
        <li class="verse" id="v4-63">
          <ol class="padas">
            <li>prāptimātraṃ hi sambandho nendriyasyābhyupeyate |</li>
            <li>mā bhūt kāraṇamātreṇa tvacā rūpāvadhāraṇam ||</li>
          </ol>
        </li>
        <li class="verse" id="v4-64">
          <ol class="padas">
            <li>yathā pramāṇaniṣpattau yogyatvād indriyārthayoḥ |</li>
            <li>niyatā saṅgatir hetuḥ phale 'py evaṃ bhaviṣyati ||</li>
          </ol>
        </li>
        <li class="verse" id="v4-65">
          <ol class="padas">
            <li>yogasya dvyāśrayatve 'pi bhavatyanyatarāśrayaḥ |</li>
            <li>vyapadeśaḥ, atha vāpy akṣaṃ tatrāsādhāraṇaṃ bhavet ||</li>
          </ol>
        </li>
        <li class="verse" id="v4-66">
          <ol class="padas">
            <li>saṃyoge tv ātmamanasoḥ syāc ced viṣayabhinnatā |</li>
            <li>pramāṇaphalayoḥ, nāsau, arthe hi vyāpṛtaṃ dvayam ||</li>
          </ol>
        </li>
        <li class="verse" id="v4-67">
          <ol class="padas">
            <li>athāpy āśraya iṣṭas te na yogād viṣayāntaram |</li>
            <li>ātmasthatvena vijñānaṃ na bhinnaviṣayaṃ tataḥ ||</li>
          </ol>
        </li>
        <li class="verse" id="v4-68">
          <ol class="padas">
            <li>prakṛṣṭasādhanatvāc ca pratyāsatteḥ sa eva naḥ |</li>
            <li>karaṇaṃ tena nānyatra kārake syāt pramāṇatā ||</li>
          </ol>
        </li>
        <li class="verse" id="v4-69">
          <ol class="padas">
            <li>pramāṇe sarvasaṃyoge doṣo naiko 'pi vidyate |</li>
            <li>pramāṇaṃ tv indriyaṃ yasya tasyaiko viṣayaḥ sphuṭaḥ ||</li>
          </ol>
        </li>
        <li class="verse" id="v4-70">
          <ol class="padas">
            <li>pramāṇaphalate buddhyor viśeṣaṇaviśeṣyayoḥ |</li>
            <li>yadā tadāpi pūrvoktā bhinnārthatvanirākriyā ||</li>
          </ol>
        </li>
        <li class="verse" id="v4-71">
          <ol class="padas">
            <li>viśeṣaṇe tu boddhavye yadālocanamātrakam |</li>
            <li>prasūte niścayaṃ paścāt tasya prāmāṇyakalpanā ||</li>
          </ol>
        </li>
        <li class="verse" id="v4-72">
          <ol class="padas">
            <li>niścayas tu phalaṃ tatra, nāsāv ālocite tadā |</li>
            <li>tadā naiva pramāṇatvaṃ syād arthānavadhāraṇāt ||</li>
          </ol>
        </li>
        <li class="verse" id="v4-73">
          <ol class="padas">
            <li>hānādibuddhiphalatā pramāṇaṃ ced viśeṣyadhīḥ |</li>
            <li>upakārādisaṃsmṛtyā vyavāyaś cet, iyaṃ phalam ||</li>
          </ol>
        </li>
        <li class="verse" id="v4-74">
          <ol class="padas">
            <li>viṣayaikatvam icchaṃs tu yaḥ pramāṇaṃ phalaṃ vadet |</li>
            <li>sādhyasādhanayor bhedo laukikas tena bādhitaḥ ||</li>
          </ol>
        </li>
        <li class="verse" id="v4-75">
          <ol class="padas">
            <li>chedane khadiraprāpte palāśe na cchidā yathā |</li>
            <li>tathaiva paraśor loke cchidayā saha naikatā ||</li>
          </ol>
        </li>
        <li class="verse" id="v4-76">
          <ol class="padas">
            <li>bhavate bhedahānena rucitā viṣayaikatā |</li>
            <li>tattyāgena parebhyas tu bhedo rucim upāgataḥ ||</li>
          </ol>
        </li>
        <li class="verse" id="v4-77">
          <ol class="padas">
            <li>karaṇatvopacāras tu phale cet kalpyate tvayā |</li>
            <li>kathañ cid viṣayaikatvaṃ parair vā kiṃ na kalpyate ||</li>
          </ol>
        </li>
        <li class="verse" id="v4-78">
          <ol class="padas">
            <li>paricchedaphalatvena vṛttasyānantarasya naḥ |</li>
            <li>pramāṇatvaṃ bhavej jñāne pramāṇe tu paraṃ phalam ||</li>
          </ol>
        </li>
        <li class="verse" id="v4-79">
          <ol class="padas">
            <li>svasaṃvittiphalatvaṃ tu tanniṣedhān na yujyate |</li>
            <li>pramāṇe viṣayākāre bhinnārthatvān na yujyate ||</li>
          </ol>
        </li>
        <li class="verse" id="v4-80">
          <ol class="padas">
            <li>svākāraś ca svasaṃvittiṃ muktvā nānyaḥ pratīyate |</li>
            <li>prāmāṇyaṃ yasya kalpyeta svasaṃvittiphalaṃ prati ||</li>
          </ol>
        </li>
        <li class="verse" id="v4-81">
          <ol class="padas">
            <li>svākārasya paricchedo na cākārāntarād vinā |</li>
            <li>tasyāpy evaṃ tathā ca syān nākārāntaḥ kadā cana ||</li>
          </ol>
        </li>
        <li class="verse" id="v4-82">
          <ol class="padas">
            <li>na cāsañcetitaḥ sattāṃ svākāraḥ pratipadyate |</li>
            <li>grāhye ca viṣayākāre grāhako 'nyo na labhyate ||</li>
          </ol>
        </li>
        <li class="verse" id="v4-83">
          <ol class="padas">
            <li>manasas tv indriyatvena pratyakṣā dhīḥ sukhādiṣu |</li>
            <li>manasā samprayukto hi tāny ātmā pratipadyate ||</li>
          </ol>
        </li>
        <li class="verse" id="v4-84">
          <ol class="padas">
            <li>sambaddhaṃ vartamānaṃ ca grahyate cakṣurādinā |</li>
            <li>sāmānyaṃ vā viśeṣo vā grāhyaṃ nāto 'tra kalpyate ||</li>
          </ol>
        </li>
        <li class="verse" id="v4-85">
          <ol class="padas">
            <li>lakṣaṇaṃ yac ca yair uktaṃ pratyakṣe laukike sati |</li>
            <li>vidyamānopalambhitvāt sarvasyaivānimittatā ||</li>
          </ol>
        </li>
        <li class="verse" id="v4-86">
          <ol class="padas">
            <li>nirvikalpakapakṣe tu sutarām animittatā |</li>
            <li>sādhyasādhanasambandho nāvikalpya hi gṛhyate ||</li>
          </ol>
        </li>
        <li class="verse" id="v4-87">
          <ol class="padas">
            <li>kathaṃ pratyakṣapūrvatvam anumānādi no bhavet |</li>
            <li>yadā smṛtyasamarthatvān nirvikalpendriyasya dhīḥ ||</li>
          </ol>
        </li>
        <li class="verse" id="v4-88">
          <ol class="padas">
            <li>na cāvikalpya liṅgasya liṅgisambandhayos tathā |</li>
            <li>gṛhītiḥ,   upamāne 'pi sādṛśyagrahaṇāt smṛteḥ ||</li>
          </ol>
        </li>
        <li class="verse" id="v4-89">
          <ol class="padas">
            <li>arthāpattiḥ punaḥ prāyo nānyadṛṣṭe 'rtha iṣyate |</li>
            <li>pravartate ca yaṃ dṛṣṭvā so 'py arthaḥ savikalpakaḥ ||</li>
          </ol>
        </li>
        <li class="verse" id="v4-90">
          <ol class="padas">
            <li>yatra cānumitaṃ liṅgaṃ sūryagatyādi liṅgi ca |</li>
            <li>tatra pratyakṣapūrvatvaṃ katham adhyavasīyate ||</li>
          </ol>
        </li>
        <li class="verse" id="v4-91">
          <ol class="padas">
            <li>pratyakṣāvagate cārthe kutas teṣāṃ pramāṇatā |</li>
            <li>tair yadā sa pratīyeta tadā nākṣasya gocaraḥ ||</li>
          </ol>
        </li>
        <li class="verse" id="v4-92">
          <ol class="padas">
            <li>atha kasya cid arthasya jñānāt tatpūrvatā bhavet |</li>
            <li>tadārthasya bhaviṣyattvaṃ na syād ajñānakāraṇam ||</li>
          </ol>
        </li>
        <li class="verse" id="v4-93">
          <ol class="padas">
            <li>vartamāne hi kasmiṃś cid vijñāte 'rthe 'kṣabuddhibhiḥ |</li>
            <li>liṅgād avidyamāno 'pi dharmo gamyeta tais tadā ||</li>
          </ol>
        </li>
        <li class="verse" id="v4-94">
          <ol class="padas">
            <li>pratyakṣeṇa gṛhītvā ca varṇān vede 'pi gṛhyate |</li>
            <li>prameyam iti so 'pi syāt tatpūrvatvād akāraṇam ||</li>
          </ol>
        </li>
        <li class="verse" id="v4-95">
          <ol class="padas">
            <li>ke cit tatpūrvakatvaṃ tu hetur naiveti manvate |</li>
            <li>tatpūrvakatvād yat tāvat prāmāṇyaṃ tadasambhavaḥ ||</li>
          </ol>
        </li>
        <li class="verse" id="v4-96">
          <ol class="padas">
            <li>pratyakṣeṇa gṛhītvā ca, liṅgādyanyatamaṃ dhruvam |</li>
            <li>pravṛttir anumānāder na ca dharme 'sti tādṛśam ||</li>
          </ol>
        </li>
        <li class="verse" id="v4-97">
          <ol class="padas">
            <li>anumānānumānāder na cāpy astīha sambhavaḥ |</li>
            <li>sambandhaliṅgiliṅgānāṃ pūrvasiddher asambhavāt ||</li>
          </ol>
        </li>
        <li class="verse" id="v4-98">
          <ol class="padas">
            <li>sattā ca nānumānena kasya cit pratipadyate |</li>
            <li>dharmeṇānyad viśeṣyaṃ cet,   pakṣo 'siddhaviśeṣaṇaḥ ||</li>
          </ol>
        </li>
        <li class="verse" id="v4-99">
          <ol class="padas">
            <li>tasmād adṛṣṭapūrvatvāt kena cid vastunā saha |</li>
            <li>dharmasya nānumeyatvam asādhāraṇavastuvat ||</li>
          </ol>
        </li>
        <li class="verse" id="v4-100">
          <ol class="padas">
            <li>adṛṣṭasadṛśatvāc ca svyaṃ cānupalambhanāt |</li>
            <li>dharmasya nopameyatvam asādhāraṇavad bhavet ||</li>
          </ol>
        </li>
        <li class="verse" id="v4-101">
          <ol class="padas">
            <li>nanv arthāpattir evaṃ syāj jagadvaicitryadarśanāt |</li>
            <li>sukhiduḥkhādibhedo hi nādṛṣṭāt kāraṇād ṛte ||</li>
          </ol>
        </li>
        <li class="verse" id="v4-102">
          <ol class="padas">
            <li>dṛṣṭasya vyabhicāritvāt tadabhāve 'pi sambhavāt |</li>
            <li>sevāvyayanatulyatve dṛṣṭā ca phalabhinnatā ||</li>
          </ol>
        </li>
        <li class="verse" id="v4-103">
          <ol class="padas">
            <li>syād evaṃ yadi śakyeta svābhāvikanivāraṇā |</li>
            <li>karmaśakteś ca vaicitrye hetur anyo bhaved yadi ||</li>
          </ol>
        </li>
        <li class="verse" id="v4-104">
          <ol class="padas">
            <li>yathā ca phalavaicitrye karmaṇāṃ śaktatā svataḥ |</li>
            <li>tathā ca citratā loke svabhāvād upapatsyate ||</li>
          </ol>
        </li>
        <li class="verse" id="v4-105">
          <ol class="padas">
            <li>adharme dharmarūpe vā hy avibhakte phalaṃ prati |</li>
            <li>kim apy astīti vijñānaṃ narāṇāṃ kvopayujyate ||</li>
          </ol>
        </li>
        <li class="verse" id="v4-106">
          <ol class="padas">
            <li>kiṃ nu yāgād ito dukhaṃ hiṃsādeḥ kiṃ sukhodbhavaḥ |</li>
            <li>svargaputrādibhedaś ca kīdṛśāt karmabhedataḥ ||</li>
          </ol>
        </li>
        <li class="verse" id="v4-107">
          <ol class="padas">
            <li>iti yāvad avijñānaṃ tāvan naiva pravartate |</li>
            <li>pravṛttyaṅgaṃ ca yajjñānaṃ tasya mūlaṃ pratīkṣyate ||</li>
          </ol>
        </li>
        <li class="verse" id="v4-108">
          <ol class="padas">
            <li>tasmāt siddhe 'pi sāmānye viśeṣo nāgamād ṛte |</li>
            <li>viśeṣasya tu jijñāsā sūtrakāreṇa sūtritā ||</li>
          </ol>
        </li>
        <li class="verse" id="v4-109">
          <ol class="padas">
            <li>gamyamāne viśeṣe ca tadantarbhāvakāritaḥ |</li>
            <li>sāmānyapratyayo 'pi syāc chāstrād evety akāraṇam ||</li>
          </ol>
        </li>
        <li class="verse" id="v4-110">
          <ol class="padas">
            <li>yathārthāpattir evaṃ ca nānumānopameṣyate |</li>
            <li>śāstraṃ cet tadapekṣeta tasyaiva syāt pramāṇatā ||</li>
          </ol>
        </li>
        <li class="verse" id="v4-111">
          <ol class="padas">
            <li>pratyakṣāgrahaṇaṃ yat tu liṅgāder avikalpanāt |</li>
            <li>tan na, iṣṭatvād vikalpasyāpy artharūpopakāriṇaḥ ||</li>
          </ol>
        </li>
        <li class="verse" id="v4-112">
          <ol class="padas">
            <li>asti hy ālocanā jñānaṃ prathamaṃ nirvikapakam |</li>
            <li>bālamūkādivijñānasadṛśaṃ śuddhavastujam ||</li>
          </ol>
        </li>
        <li class="verse" id="v4-113">
          <ol class="padas">
            <li>na viśeṣo na sāmānyaṃ tadānīmanubhūyate |</li>
            <li>tayor ādhārabhūtā tu, vyaktir evāvasīyate ||</li>
          </ol>
        </li>
        <li class="verse" id="v4-114">
          <ol class="padas">
            <li>mahāsāmānyam anyais tu dravyaṃ sad iti cocyate |</li>
            <li>sāmānyaviṣayatvaṃ ca pratyakṣasyaivam āśritam ||</li>
          </ol>
        </li>
        <li class="verse" id="v4-115">
          <ol class="padas">
            <li>viśeṣās tu pratīyante savikalpakabuddhibhiḥ |</li>
            <li>te ca ke cit pratidravyaṃ ke cid bahuṣu saṃśritāḥ ||</li>
          </ol>
        </li>
        <li class="verse" id="v4-116">
          <ol class="padas">
            <li>tān akalpayad utpannaṃ vyāvṛttānugatātmanā |</li>
            <li>gavyaśve copajātaṃ tu pratyakṣaṃ na viśiṣyate ||</li>
          </ol>
        </li>
        <li class="verse" id="v4-117">
          <ol class="padas">
            <li>tad ayuktam, pratidravyaṃ bhinnarūpopalambhanāt |</li>
            <li>na hy ākhyātum aśakyatvād bhedo nāstīti gamyate ||</li>
          </ol>
        </li>
        <li class="verse" id="v4-118">
          <ol class="padas">
            <li>nirvikalpakabodhe 'pi dvyātmakasyāpi vastunaḥ |</li>
            <li>grahaṇam,   lakṣaṇākhyeyaṃ jñātrā śuddhaṃ tu gṛhyate ||</li>
          </ol>
        </li>
        <li class="verse" id="v4-119">
          <ol class="padas">
            <li>na cāsādhāraṇatvena paravyāvṛttyakalpanāt |</li>
            <li>viśeṣānugamākḷpteḥ sāmānyam iti nāpi tat ||</li>
          </ol>
        </li>
        <li class="verse" id="v4-120">
          <ol class="padas">
            <li>tataḥ paraṃ punarvastudharmair jātyādibhir yayā |</li>
            <li>buddhyāvasīyate sāpi pratyakṣatvena sammatā ||</li>
          </ol>
        </li>
        <li class="verse" id="v4-121">
          <ol class="padas">
            <li>karaṇaṃ cendriyaṃ buddher na tatra jñānam āhitam |</li>
            <li>tataḥ smṛtyasamarthatvād vikalpo 'to na vāryate ||</li>
          </ol>
        </li>
        <li class="verse" id="v4-122">
          <ol class="padas">
            <li>ātmany eva sthitaṃ jñānam, sa hi boddhātra gamyate |</li>
            <li>smaraṇe cāsya sāmarthyaṃ sandhānādau ca vidyate ||</li>
          </ol>
        </li>
        <li class="verse" id="v4-123">
          <ol class="padas">
            <li>tenendriyārthasambandhe vicyamāne smarann api |</li>
            <li>vikalpayan svadharmeṇa vastu pratyakṣavān naraḥ ||</li>
          </ol>
        </li>
        <li class="verse" id="v4-124">
          <ol class="padas">
            <li>tac caitadindriyādhīnam iti tair vyapadiśyate |</li>
            <li>tadasambandhajātaṃ tu naiva pratyakṣam iṣyate ||</li>
          </ol>
        </li>
        <li class="verse" id="v4-125">
          <ol class="padas">
            <li>punaḥ punarvikalpe 'pi satī jātiḥ pratīyate |</li>
            <li>tatsambandhānusāreṇa sarvaṃ pratyakṣam iṣyate ||</li>
          </ol>
        </li>
        <li class="verse" id="v4-126">
          <ol class="padas">
            <li>na hi praviṣṭamātrāṇām uṣṇād garbhagṛhādiṣu |</li>
            <li>arthā na pratibhāntīti gṛhyante nendriyaiḥ punaḥ ||</li>
          </ol>
        </li>
        <li class="verse" id="v4-127">
          <ol class="padas">
            <li>yathā tv ābhāsamātreṇa pūrvaṃ jñātvā svarūpataḥ |</li>
            <li>paścāt tatrāvabudhyante tathā jātyādidharmataḥ ||</li>
          </ol>
        </li>
        <li class="verse" id="v4-128">
          <ol class="padas">
            <li>yadi tv ālocya saṃmīlya netre kaś cid vikalpayet |</li>
            <li>na syāt pratyakṣatā tasya sambandhānanusārataḥ ||</li>
          </ol>
        </li>
        <li class="verse" id="v4-129">
          <ol class="padas">
            <li>asambaddhavikalpe 'pi tulyam ātmādi kāraṇam |</li>
            <li>tenāsādhāraṇatvaṃ syād atrākṣasyaiva kalpane ||</li>
          </ol>
        </li>
        <li class="verse" id="v4-130">
          <ol class="padas">
            <li>nirvikalpakabodhe 'pi nākṣaṃ kevalakāraṇam |</li>
            <li>tatpāramparyajāte vā rūḍhiḥ syāt paṅkajādivat ||</li>
          </ol>
        </li>
        <li class="verse" id="v4-131">
          <ol class="padas">
            <li>animittaiva vā rūḍhiḥ sutarāṃ savikalpakam |</li>
            <li>pratyakṣaṃ sammataṃ loke na tathā nirvikalpakam ||</li>
          </ol>
        </li>
        <li class="verse" id="v4-132">
          <ol class="padas">
            <li>vṛddhaprayogagamyāś ca śabdārthāḥ sarva eva naḥ |</li>
            <li>tena yatra prayukto 'yaṃ na tasmād apanīyate ||</li>
          </ol>
        </li>
        <li class="verse" id="v4-133">
          <ol class="padas">
            <li>siddhānugamamātraṃ hi kartuṃ yuktaṃ parīkṣakaiḥ |</li>
            <li>na sarvalokasiddhasya lakṣaṇena nivartanam ||</li>
          </ol>
        </li>
        <li class="verse" id="v4-134">
          <ol class="padas">
            <li>kalpanāyāḥ svasaṃvittāv indriyādhīnatā katham |</li>
            <li>manas tatrendriyaṃ cet syād gotvādāv api tatsamam ||</li>
          </ol>
        </li>
        <li class="verse" id="v4-135">
          <ol class="padas">
            <li>svasaṃvittau tad iṣṭaṃ cet,   loko na hy evam icchati |</li>
            <li>tasmād rūḍhatvam eṣṭavyaṃ pāribhāṣikatāpi vā ||</li>
          </ol>
        </li>
        <li class="verse" id="v4-136">
          <ol class="padas">
            <li>manasas tv indriyatvena sudhaduḥkhādibuddhiṣu |</li>
            <li>yathā pratyakṣataivaṃ nas tadadhīnā bhaviṣyati ||</li>
          </ol>
        </li>
        <li class="verse" id="v4-137">
          <ol class="padas">
            <li>tadadhīnatvasāmye 'pi kalpanāpoḍhaśabdanāt |</li>
            <li>pratyakṣaṃ kiñ cid eveṣṭaṃ yathā tatra tathaiva naḥ ||</li>
          </ol>
        </li>
        <li class="verse" id="v4-138">
          <ol class="padas">
            <li>liṅgādyabhāvataś cāpi nānumānādidhīr iyam |</li>
            <li>bādhakapratyayāsattvān nāprāmāṇyaṃ ca yujyate ||</li>
          </ol>
        </li>
        <li class="verse" id="v4-139">
          <ol class="padas">
            <li>na ca parvamadṛṣṭatvāt smṛtitvam upapadyate |</li>
            <li>tasmāt pratyakṣam evedam, vyavahāras tathaiva ca ||</li>
          </ol>
        </li>
        <li class="verse" id="v4-140">
          <ol class="padas">
            <li>jātyādyarthāntaraṃ yasmād atadrūpe 'pi vastuni |</li>
            <li>bhavaty adhyasya dhīs tasmān mṛgatṛṣṇādibhiḥ samā ||</li>
          </ol>
        </li>
        <li class="verse" id="v4-141">
          <ol class="padas">
            <li>naitadaśvādibuddhīnām adhyāropādyasambhavāt |</li>
            <li>sthitaṃ naiva hi jātyādeḥ paratvaṃ vyaktito hi naḥ ||</li>
          </ol>
        </li>
        <li class="verse" id="v4-142">
          <ol class="padas">
            <li>yadi hy ekāntato bhinnaṃ viśeṣyāt syād viśeṣaṇam |</li>
            <li>svānurūpāṃ sadā buddhiṃ viśeṣye janayet katham ||</li>
          </ol>
        </li>
        <li class="verse" id="v4-143">
          <ol class="padas">
            <li>sphaṭikādau tu lākṣādisvarūpā yā matir bhavet |</li>
            <li>avyutpannasya sā mithyā vyutpannānāṃ hi bhedadhīḥ ||</li>
          </ol>
        </li>
        <li class="verse" id="v4-144">
          <ol class="padas">
            <li>na tu jātyādinirmuktaṃ vastu dṛṣṭaṃ kadā cana |</li>
            <li>tadvimokena vā tāni lākṣādisphaṭikādivat ||</li>
          </ol>
        </li>
        <li class="verse" id="v4-145">
          <ol class="padas">
            <li>tatrāpi cen na dṛśyeta bhedaḥ kaiś cit kadā cana |</li>
            <li>raktādibuddhisamyaktvaṃ vinivāryeta kena vā ||</li>
          </ol>
        </li>
        <li class="verse" id="v4-146">
          <ol class="padas">
            <li>na cāpy ayutasiddhānāṃ sambandhitvena kalpanā |</li>
            <li>nāniṣpannasya sambandhaḥ, niṣpattau yutasiddhatā ||</li>
          </ol>
        </li>
        <li class="verse" id="v4-147">
          <ol class="padas">
            <li>tathā ca sati sambandhe hetuḥ kaś cin na vidyate |</li>
            <li>tasmāc cāpi na sambandhaḥ padārthānāṃ pratīyate ||</li>
          </ol>
        </li>
        <li class="verse" id="v4-148">
          <ol class="padas">
            <li>samavāyaviyogāc ca viśleṣaḥ syāt parasparam |</li>
            <li>tatkḷptāvavyavasthā syāt tasya tasyānyasaṅgateḥ ||</li>
          </ol>
        </li>
        <li class="verse" id="v4-149">
          <ol class="padas">
            <li>atha tasyātmarūpatvān nānyasambandhakalpanā |</li>
            <li>abhedāt samavāyo 'stu svarūpaṃ dharmadharmiṇoḥ ||</li>
          </ol>
        </li>
        <li class="verse" id="v4-150">
          <ol class="padas">
            <li>na hi sa vyatiriktaḥ san sambandhaṃ pratipadyate |</li>
            <li>tasmiṃs tābhyām abhinne tu na nānātvaṃ tayor bhavet ||</li>
          </ol>
        </li>
        <li class="verse" id="v4-151">
          <ol class="padas">
            <li>nanu dharmātirekeṇa dharmiṇo 'nupalambhanāt |</li>
            <li>tatsaṅghamātra evāyaṃ gavādiḥ syād vanādivat ||</li>
          </ol>
        </li>
        <li class="verse" id="v4-152">
          <ol class="padas">
            <li>āvirbhāvatirobhāvadharmakeṣv anuyāyi yat |</li>
            <li>taddharmi yatra vā jñānaṃ prāgdharmagrahaṇād bhavet ||</li>
          </ol>
        </li>
        <li class="verse" id="v4-153">
          <ol class="padas">
            <li>ato jātyādirūpeṇa dharmi yad gṛhyate naiḥ |</li>
            <li>pārarūpyaṃ na tasyāstīty aprāmāṇyaṃ na yujyate ||</li>
          </ol>
        </li>
        <li class="verse" id="v4-154">
          <ol class="padas">
            <li>yasyāpi vyatirekaḥ syād dharmebhyo dharmiṇaḥ sphuṭaḥ |</li>
            <li>nityaṃ tasyāpi tādrūpyān na mithyātvaṃ prasajyate ||</li>
          </ol>
        </li>
        <li class="verse" id="v4-155">
          <ol class="padas">
            <li>yo hy asadrūpasaṃvedyaḥ saṃvedyetān yathā punaḥ |</li>
            <li>sa mithyā na tu tenaiva yo nityam avagamyate ||</li>
          </ol>
        </li>
        <li class="verse" id="v4-156">
          <ol class="padas">
            <li>na cānekendriyagrāhyaṃ bhinnatāṃ pratipadyate |</li>
            <li>mā bhūd bhinnaśarīrasthagrāhyatvād bhinnarūpatā ||</li>
          </ol>
        </li>
        <li class="verse" id="v4-157">
          <ol class="padas">
            <li>jātyabhedād abhedaś cet, indriyatvena tatsamam |</li>
            <li>tulyabuddher ato bhinnā na sattendriyabhedataḥ ||</li>
          </ol>
        </li>
        <li class="verse" id="v4-158">
          <ol class="padas">
            <li>buddhibhedāc ca naikatvaṃ rūpādīnāṃ prasajyate |</li>
            <li>ekānekatvam iṣṭaṃ vā sattārūpādirūpataḥ ||</li>
          </ol>
        </li>
        <li class="verse" id="v4-159">
          <ol class="padas">
            <li>kva cic ca saṅkarān nākṣam ekam ity avasīyate |</li>
            <li>dārḍhyadaurbalyabhedena vyavasthāpi yataḥ kva cit ||</li>
          </ol>
        </li>
        <li class="verse" id="v4-160">
          <ol class="padas">
            <li>yathā hi manasaḥ sārdhaṃ rūpādau cakṣurādinā |</li>
            <li>pravṛttiḥ sukhaduḥkhādau kevalasyaiva dṛśyate ||</li>
          </ol>
        </li>
        <li class="verse" id="v4-161">
          <ol class="padas">
            <li>na kva cit saṅkarābhāvāt sarvatraiva nivartate |</li>
            <li>kva cic ca saṅkaraṃ dṛṣṭvā saṅkaro 'nyatra kalpyate ||</li>
          </ol>
        </li>
        <li class="verse" id="v4-162">
          <ol class="padas">
            <li>śrotrāder upaghāte 'pi śabdādismṛtidarśanāt |</li>
            <li>vartamānasya cājñānād vyavasthā sampratīyate ||</li>
          </ol>
        </li>
        <li class="verse" id="v4-163">
          <ol class="padas">
            <li>ekaṃ yadi bhaved akṣaṃ sarvair gṛhyeta vā na vā |</li>
            <li>kalpyate śaktibhedaś cet, śaktir evendriyaṃ bhavet ||</li>
          </ol>
        </li>
        <li class="verse" id="v4-164">
          <ol class="padas">
            <li>śṛṇuyād badhiraḥ śabdaṃ saṅkare cakṣurādinā |</li>
            <li>manaso vā svatantratve vartamānārthabuddhiṣu ||</li>
          </ol>
        </li>
        <li class="verse" id="v4-165">
          <ol class="padas">
            <li>na smared badhiraḥ śabdaṃ śrotraṃ cet smṛtikāraṇam |</li>
            <li>smṛtivad vā bhaved asya vartamānārthadhīr api ||</li>
          </ol>
        </li>
        <li class="verse" id="v4-166">
          <ol class="padas">
            <li>smṛtiś ca na bhavet paścād gṛhṇīyāt tan na cen manaḥ |</li>
            <li>śrotragrahaṇavelāyām, na cāsarvā smṛtir bhavet ||</li>
          </ol>
        </li>
        <li class="verse" id="v4-167">
          <ol class="padas">
            <li>bodhātmakatayā puṃsaḥ sarvatra grahaṇaṃ bhavet |</li>
            <li>yugapadviṣaye 'py asya karaṇāpekṣitā na cet ||</li>
          </ol>
        </li>
        <li class="verse" id="v4-168">
          <ol class="padas">
            <li>tasmāj jñānānusāreṇa vyavasthāsaṅkarau kva cit |</li>
            <li>grāhyagrāhakaśaktibhyaḥ kāryadvāreṇa kalpitau ||</li>
          </ol>
        </li>
        <li class="verse" id="v4-169">
          <ol class="padas">
            <li>cakṣūrūpādibhedas tu pañcadhaiva vyavasthitaḥ |</li>
            <li>tena nīlādibhede 'pi nendriyānantyakalpanā ||</li>
          </ol>
        </li>
        <li class="verse" id="v4-170">
          <ol class="padas">
            <li>tasmāt pañcabhir apy akṣair bodhaḥ sattāguṇatvayoḥ |</li>
            <li>dravyamūrtau punardvābhyāṃ rūpādāv ekaśaḥ sthitaḥ ||</li>
          </ol>
        </li>
        <li class="verse" id="v4-171">
          <ol class="padas">
            <li>nanu jātyādirūpe 'pi śabdābhedopacārataḥ |</li>
            <li>pravartamānā mithya syād buddhī rūpeṣu buddhivat ||</li>
          </ol>
        </li>
        <li class="verse" id="v4-172">
          <ol class="padas">
            <li>na śabdābhedarūpeṇa buddhir artheṣu jāyate |</li>
            <li>prāk śabdād yādṛśī buddhiḥ śabdād api hi tādṛśī ||</li>
          </ol>
        </li>
        <li class="verse" id="v4-173">
          <ol class="padas">
            <li>nanu gotvādirūpeṇa gavākārādibuddhayaḥ |</li>
            <li>na prāk śabdārthasambandhajñānāt santi kadā cana ||</li>
          </ol>
        </li>
        <li class="verse" id="v4-174">
          <ol class="padas">
            <li>jātyādes tatsvarūpaṃ ced aśabdajño 'pi lakṣayet |</li>
            <li>anvayavyatirekābhyāṃ śabdarūpatvaniścayaḥ ||</li>
          </ol>
        </li>
        <li class="verse" id="v4-175">
          <ol class="padas">
            <li>yathā rūpādayo bhinnāḥ prāk śabdāt svātmanaiva tu |</li>
            <li>gamyante tadvad evaitat saṃjñitvaṃ kevalaṃ param ||</li>
          </ol>
        </li>
        <li class="verse" id="v4-176">
          <ol class="padas">
            <li>na cāvikalpitaḥ śabdād iti vācyo na gṛhyate |</li>
            <li>tenāgṛhītaśabdo 'pi gotvādīn pratipadyate ||</li>
          </ol>
        </li>
        <li class="verse" id="v4-177">
          <ol class="padas">
            <li>śrutisaṃsparśabodhe 'pi gotvādīn pratipadyate |</li>
            <li>vivekād arthaśabdānāṃ cakṣuḥ śrotradhiyā kṛtāt ||</li>
          </ol>
        </li>
        <li class="verse" id="v4-178">
          <ol class="padas">
            <li>anantadharmake dharmiṇy ekadharmāvadhāraṇe |</li>
            <li>śabdo 'bhyupāyamātraṃ syān nātmādhyāropakāraṇam ||</li>
          </ol>
        </li>
        <li class="verse" id="v4-179">
          <ol class="padas">
            <li>na copeye 'bhyupāyasya rūpādhyāsaḥ prasajyate |</li>
            <li>na hi dīpendriyādīnāṃ rūpādhyāropa iṣyate ||</li>
          </ol>
        </li>
        <li class="verse" id="v4-180">
          <ol class="padas">
            <li>nityaṃ yadi ca gotvādi śabdarūpeṇa gṛhyate |</li>
            <li>rūpāntaraṃ na dṛṣṭaṃ ced bhedādhyāsau kuto nvimau ||</li>
          </ol>
        </li>
        <li class="verse" id="v4-181">
          <ol class="padas">
            <li>yady abhedo na mithyātvam, bhedaś cet syāt svarūpataḥ |</li>
            <li>nādhyāropaprasaṅgaḥ syād bhrāntyā tv adhyāsakalpanā ||</li>
          </ol>
        </li>
        <li class="verse" id="v4-182">
          <ol class="padas">
            <li>śabdenaiva ca nirdeśo gṛhīte 'rthe 'vakalpate |</li>
            <li>gaur ity eva ca nirdeśo vācyatadbuddhivādinām ||</li>
          </ol>
        </li>
        <li class="verse" id="v4-183">
          <ol class="padas">
            <li>nirdeśatulyatāyāṃ ca śrotrā vaktṛsvarūpatā |</li>
            <li>śabdajñānaprameyeṣu vijñānasyāvasīyate ||</li>
          </ol>
        </li>
        <li class="verse" id="v4-184">
          <ol class="padas">
            <li>bhrāntihetusamānatve 'py upāyatvānmatiśrutī |</li>
            <li>manyate 'rthe samadhyaste nārthādhyāsaṃ tayoḥ punaḥ ||</li>
          </ol>
        </li>
        <li class="verse" id="v4-185">
          <ol class="padas">
            <li>gotve sāsnādimadrūpāṅgādirūpābhidhāyake |</li>
            <li>nirākārobhayajñāne saṃvittiḥ paramārthataḥ ||</li>
          </ol>
        </li>
        <li class="verse" id="v4-186">
          <ol class="padas">
            <li>yadi cābhedarūpeṇa śabdenārthaḥ pratīyate |</li>
            <li>ekarūpatvam akṣādau devanādeḥ prasajyate ||</li>
          </ol>
        </li>
        <li class="verse" id="v4-187">
          <ol class="padas">
            <li>syād anakṣanivṛtyā cet, na prāk śabdāt pratīyate |</li>
            <li>gavādiṣv api tulyaṃ cet, nekarūpasya darśanāt ||</li>
          </ol>
        </li>
        <li class="verse" id="v4-188">
          <ol class="padas">
            <li>traye bibhītakādīnāṃ naikadharmānvayo 'sti hi |</li>
            <li>śabdaḥ sādhāraṇas teṣāṃ jātiśabdād vilakṣaṇaḥ ||</li>
          </ol>
        </li>
        <li class="verse" id="v4-189">
          <ol class="padas">
            <li>parasparavibhinnaṃ tu jñāyate 'trākṛtitrayam |</li>
            <li>tadadhyāse na yujyeta tadrūpasyāvibhāgataḥ ||</li>
          </ol>
        </li>
        <li class="verse" id="v4-190">
          <ol class="padas">
            <li>bhinnāḥ syur akṣaśabdāś cet, nārthe saṃśayadarśanāt |</li>
            <li>na sāmānyād ṛte sa syād, rūpābhedaś ca gamyate ||</li>
          </ol>
        </li>
        <li class="verse" id="v4-191">
          <ol class="padas">
            <li>bhavatyādau ca bhinne 'pi nāmākhyātatvasaṃjñayā |</li>
            <li>rūpaikatvena cādhyāse tulyārthatvaṃ prasajyate ||</li>
          </ol>
        </li>
        <li class="verse" id="v4-192">
          <ol class="padas">
            <li>śabdaniṣpattyabhedāc ca tiṅantārthasya sādhyatā |</li>
            <li>katham, kathaṃ ca mūrtārtho vācake mūrtivarjite ||</li>
          </ol>
        </li>
        <li class="verse" id="v4-193">
          <ol class="padas">
            <li>gavāśvaśuklaśabdāder vācyarūpānapekṣaṇe |</li>
            <li>vācakatvavyavasthānaṃ kathaṃ jātiguṇādiṣu ||</li>
          </ol>
        </li>
        <li class="verse" id="v4-194">
          <ol class="padas">
            <li>vṛkṣaplakṣādiśabdānāṃ tulye bhede ghaṭādibhiḥ |</li>
            <li>viśeṣaṇaviśeṣyatvaṃ katham arthānapekṣayā ||</li>
          </ol>
        </li>
        <li class="verse" id="v4-195">
          <ol class="padas">
            <li>sāmānādhikaraṇyaṃ ca na syad vācakabuddhivat |</li>
            <li>ekatra copasaṃhāro na buddhyor nirvikalpake ||</li>
          </ol>
        </li>
        <li class="verse" id="v4-196">
          <ol class="padas">
            <li>vastumātre sa ced evaṃ sarveṣām ekavācyatā |</li>
            <li>bhaved gavādiśabdānāṃ sarvair vastu hi gamyate ||</li>
          </ol>
        </li>
        <li class="verse" id="v4-197">
          <ol class="padas">
            <li>na cāsādhāraṇe bhede nīlotpalam itīṣyate |</li>
            <li>na hi śabdapravṛttiḥ syād anyatrānyatra ceṣyate ||</li>
          </ol>
        </li>
        <li class="verse" id="v4-198">
          <ol class="padas">
            <li>na ca nīlotpalaṃ nāma vastvekaṃ kiñ cid iṣyate |</li>
            <li>śabdārthayor yato bhedo gamyate 'vayavānugaḥ ||</li>
          </ol>
        </li>
        <li class="verse" id="v4-199">
          <ol class="padas">
            <li>śabdadvayasya cādhyāsaḥ paryāyeṣv api dṛśyate |</li>
            <li>ekādhikaraṇās tena syus te nīlotpalādivat ||</li>
          </ol>
        </li>
        <li class="verse" id="v4-200">
          <ol class="padas">
            <li>na cānavagate pūrvaṃ padam arthe prayujyate |</li>
            <li>tatra sambandhavelāyāṃ kīdṛśo 'rthaḥ pratīyate ||</li>
          </ol>
        </li>
        <li class="verse" id="v4-201">
          <ol class="padas">
            <li>tadānīṃ nārtharūpe hi śabdarūpasya sambhavaḥ |</li>
            <li>na cāsādhāraṇāṃśena sambandhānugamaḥ kva cit ||</li>
          </ol>
        </li>
        <li class="verse" id="v4-202">
          <ol class="padas">
            <li>tatra pūrvānapekṣatve yadyātmādhyāsaśaktatā |</li>
            <li>śabdasya prathame 'pi syāc chravaṇe 'dhyastarūpatā ||</li>
          </ol>
        </li>
        <li class="verse" id="v4-203">
          <ol class="padas">
            <li>mama vācyānabhijñatvān na bhavet smaraṇaṃ tataḥ |</li>
            <li>bhavatas tv artharūpasya vācakeṣv api darśanāt ||</li>
          </ol>
        </li>
        <li class="verse" id="v4-204">
          <ol class="padas">
            <li>yathā tv ajñātaśabdānāṃ vācye taddhīr na jāyate |</li>
            <li>tathaivājñātavācyānām upalabdhe 'pi vācake ||</li>
          </ol>
        </li>
        <li class="verse" id="v4-205">
          <ol class="padas">
            <li>tasmān nātīva vācyānāṃ vācakādhīnatā bhavet |</li>
            <li>smārakatvāc ca teṣv eva pāratantryaṃ pratīyate ||</li>
          </ol>
        </li>
        <li class="verse" id="v4-206">
          <ol class="padas">
            <li>tena sambandhavelāyām arthātmā yo 'vasīyate |</li>
            <li>śabdād api sa eveti nārtharūpaṃ praṇaśyati ||</li>
          </ol>
        </li>
        <li class="verse" id="v4-207">
          <ol class="padas">
            <li>pravṛttau vā nivṛttau vā yāṃ śabdaḥ kurute matim |</li>
            <li>tādātmyaṃ tasya śabdasya na kathañ cit pratīyate ||</li>
          </ol>
        </li>
        <li class="verse" id="v4-208">
          <ol class="padas">
            <li>karahastādiśabdebhyaḥ śabdarūpasya bhedataḥ |</li>
            <li>bhinno 'rthaḥ sampratīyeta tadadhyāropakalpane ||</li>
          </ol>
        </li>
        <li class="verse" id="v4-209">
          <ol class="padas">
            <li>ātmādhyāsas tu sādṛśyād uparāgāc ca dṛśyate |</li>
            <li>na tāvad arthasādṛśyaṃ śabdasyeha pratīyate ||</li>
          </ol>
        </li>
        <li class="verse" id="v4-210">
          <ol class="padas">
            <li>na cānurāgaḥ śabdena bhinnadeśasya yujyate |</li>
            <li>dūrasthapratibimbaṃ ca nārūpasya pratīyate ||</li>
          </ol>
        </li>
        <li class="verse" id="v4-211">
          <ol class="padas">
            <li>śabdasarvagatatvena yadyarthaprāptir ucyate |</li>
            <li>sarvārthānāṃ bhavec chabdaiḥ sarvair evānurañjanam ||</li>
          </ol>
        </li>
        <li class="verse" id="v4-212">
          <ol class="padas">
            <li>na ca bhinnendriyagrāhyaṃ kiñ cid asty anurāgakṛt |</li>
            <li>na hi lākṣānurakte 'pi sphaṭike dhīs tvagādibhiḥ ||</li>
          </ol>
        </li>
        <li class="verse" id="v4-213">
          <ol class="padas">
            <li>anumānāgamau mithyā syātāmadhyāsakalpane |</li>
            <li>nirūpaṇasya mithyātvāt sarvābhāvaḥ prasajyate ||</li>
          </ol>
        </li>
        <li class="verse" id="v4-214">
          <ol class="padas">
            <li>tathās tv iti yadi brūyāt, mithyā svavacane sati |</li>
            <li>katham evaṃ vaded artho nānṛtād dhi pratīyate ||</li>
          </ol>
        </li>
        <li class="verse" id="v4-215">
          <ol class="padas">
            <li>śūnyavādottarāccāpi yathārthaṃ buddhiśabdayoḥ |</li>
            <li>pravṛttir na tu tat tantram artharūpaṃ kadā cana ||</li>
          </ol>
        </li>
        <li class="verse" id="v4-216">
          <ol class="padas">
            <li>tasmāt prāg api ye śabdād bhirnnaikatvādibuddhibhiḥ |</li>
            <li>gṛhyante sarvadā teṣāṃ paramārthastitā bhavet ||</li>
          </ol>
        </li>
        <li class="verse" id="v4-217">
          <ol class="padas">
            <li>śabdābhyupāyake 'py arthe tadabhāve ca yady api |</li>
            <li>arthabuddhir na jāyeta nārthe rūpaṃ praṇaśyati ||</li>
          </ol>
        </li>
        <li class="verse" id="v4-218">
          <ol class="padas">
            <li>cakṣurāder abhāve hi rūpādyātmā na gṛhyate |</li>
            <li>svarūpanāśo rūpādes tāvanmātreṇa neṣyate ||</li>
          </ol>
        </li>
        <li class="verse" id="v4-219">
          <ol class="padas">
            <li>sambandhasya ca nityatvān nārethasya syād arūpatā |</li>
            <li>yugapanna hi sarveṣām anyākārārthavedanam ||</li>
          </ol>
        </li>
        <li class="verse" id="v4-220">
          <ol class="padas">
            <li>tadākāre 'pi tadvac ced, dvaye sati parīkṣyatām |</li>
            <li>kiṃ nv arthasyātathābhāvo grahītuḥ kiṃ nv aśaktatā ||</li>
          </ol>
        </li>
        <li class="verse" id="v4-221">
          <ol class="padas">
            <li>sadasadbhāvayor arthe virodhitvād asambhavaḥ |</li>
            <li>grahītṛbhedāc chaktatvam aśaktatvaṃ ca yujyate ||</li>
          </ol>
        </li>
        <li class="verse" id="v4-222">
          <ol class="padas">
            <li>yathāndhānandhayoḥ pārśve rūpasyety abhidhāsyate |</li>
            <li>tenārthe dhvanyupāyasya tadhīrnānyasya jāyate ||</li>
          </ol>
        </li>
        <li class="verse" id="v4-223">
          <ol class="padas">
            <li>devadattādiśabde tu sambandhādyatvadarśanāt |</li>
            <li>arthasyānityatāyāṃ ca tādrūpyasyāpy anityatā ||</li>
          </ol>
        </li>
        <li class="verse" id="v4-224">
          <ol class="padas">
            <li>tatrāpy autpattikī śaktis tadrūpapratyayaṃ prati |</li>
            <li>grāhyagrāhakayor iṣṭā niyogasya tv anityatā ||</li>
          </ol>
        </li>
        <li class="verse" id="v4-225">
          <ol class="padas">
            <li>tatra sarvair atādrūpyaṃ prāṅniyogāt pratīyate |</li>
            <li>teneṣṭam eva mithyātvaṃ kaiś cid adhyāsakalpane ||</li>
          </ol>
        </li>
        <li class="verse" id="v4-226">
          <ol class="padas">
            <li>yadā tu yādṛśaḥ piṇḍaḥ pūrvaṃ śabdāt pratīyate |</li>
            <li>tādṛśasmaraṇe hetuḥ śabdas tatra yathārthatā ||</li>
          </ol>
        </li>
        <li class="verse" id="v4-227">
          <ol class="padas">
            <li>niyogāt parato vāpi śabdena vyajyatām iyam |</li>
            <li>tadgrāhyaśaktir arthasya, pārarūpyaṃ na tāvatā ||</li>
          </ol>
        </li>
        <li class="verse" id="v4-228">
          <ol class="padas">
            <li>sarvākāraparicchedyaśakte 'rthe vācake 'pi vā |</li>
            <li>sarvākārārthavijñānasamarthe niyamaḥ kṛtaḥ ||</li>
          </ol>
        </li>
        <li class="verse" id="v4-229">
          <ol class="padas">
            <li>tatra śabdārthasambandhaṃ pramātuḥ smarato 'pi yā |</li>
            <li>buddhiḥ pūrvagṛhītārthasandhānād upajāyate ||</li>
          </ol>
        </li>
        <li class="verse" id="v4-230">
          <ol class="padas">
            <li>cakṣuṣā sannikṛṣṭe 'rthe nāpratyakṣam asau bhavet |</li>
            <li>viviktā eva te 'py arthāḥ smṛtipratyakṣagocarāḥ ||</li>
          </ol>
        </li>
        <li class="verse" id="v4-231">
          <ol class="padas">
            <li>smaryete śabdasambandhau mā bhūt pratyakṣatā tayoḥ |</li>
            <li>tadapratyakṣabhāvena na tv arthasyāpi vāryate ||</li>
          </ol>
        </li>
        <li class="verse" id="v4-232">
          <ol class="padas">
            <li>gṛhītam api gotvādi smṛtispṛṣṭaṃ ca yady api |</li>
            <li>tathāpi vyatirekeṇa pūrvabodhāt pratīyate ||</li>
          </ol>
        </li>
        <li class="verse" id="v4-233">
          <ol class="padas">
            <li>vyaktikālādibhedena tatrāsty avasaro miteḥ |</li>
            <li>yaḥ pūrvāvagato 'ṃśo 'tra sa na nāma pramīyate ||</li>
          </ol>
        </li>
        <li class="verse" id="v4-234">
          <ol class="padas">
            <li>idānīn tanam astitvaṃ na hi pūrvadhiyā gatam |</li>
            <li>na hi smaraṇato yatprāk tat pratyakṣam itīdṛśam ||</li>
          </ol>
        </li>
        <li class="verse" id="v4-235">
          <ol class="padas">
            <li>vacanaṃ rājakīyaṃ vā vaidikaṃ vāpi vidyate |</li>
            <li>na cāpi smaraṇāt paścād indriyasya pravartanam ||</li>
          </ol>
        </li>
        <li class="verse" id="v4-236">
          <ol class="padas">
            <li>vāryate kena cin nātastat tadānīṃ praduṣyati |</li>
            <li>tenendriyārthasambandhāt prāgūrdhvaṃ vāpi yatsmṛteḥ ||</li>
          </ol>
        </li>
        <li class="verse" id="v4-237">
          <ol class="padas">
            <li>vijñānaṃ jāyate sarvaṃ pratyakṣam iti gamyatām |</li>
            <li>vimanaskā yadā ke cit sambaddham api cendriyaiḥ ||</li>
          </ol>
        </li>
        <li class="verse" id="v4-238">
          <ol class="padas">
            <li>na budhyante tathā cānye sādṛśyādivimohitāḥ |</li>
            <li>tatra yo 'rthaṃ vivekena kauśalāt sadṛśeṣv api ||</li>
          </ol>
        </li>
        <li class="verse" id="v4-239">
          <ol class="padas">
            <li>sūkṣmaṃ vāpi prapadyeta tasya bhrāntirnaṃ tāvatā |</li>
            <li>yathā ṣaḍjādibhedena gāne laukikavaidike ||</li>
          </ol>
        </li>
        <li class="verse" id="v4-240">
          <ol class="padas">
            <li>vivekenāvagacchanti yeṣāṃ tatsaṃskṛtā matiḥ |</li>
            <li>gānamātraṃ vijānanti tatrānadhikṛtās tu ye ||</li>
          </ol>
        </li>
        <li class="verse" id="v4-241">
          <ol class="padas">
            <li>tadajñānān na mithyātvaṃ vaktuṃ śakyaṃ vivekinām |</li>
            <li>te hi ṣaḍjādiśabdebhyo vināpy eṣaṃ viviktatām ||</li>
          </ol>
        </li>
        <li class="verse" id="v4-242">
          <ol class="padas">
            <li>yathāvadadhigacchanti, tadvad gotvādivas tv api |</li>
            <li>saṅkīrṇam arthamātraṃ tu budhyante 'bhyāsarvajitāḥ ||</li>
          </ol>
        </li>
        <li class="verse" id="v4-243">
          <ol class="padas">
            <li>vivekaṃ pratipadyante ye śabdasmṛtisaṃskṛtāḥ |</li>
            <li>yathā rūpādimatyarthe yasyaivāsti yadindriyam ||</li>
          </ol>
        </li>
        <li class="verse" id="v4-244">
          <ol class="padas">
            <li>sa tanmātraṃ gṛhītvānyan na gṛhṇātyanumānataḥ |</li>
            <li>tathā vivekahetūnāṃ yadā yaṃ pratipadyate ||</li>
          </ol>
        </li>
        <li class="verse" id="v4-245">
          <ol class="padas">
            <li>tadupeye tadā jñānaṃ vartate tadanugrahāt |</li>
            <li>tena yāvat pramātāṇāṃ vivekopāyadarśanam ||</li>
          </ol>
        </li>
        <li class="verse" id="v4-246">
          <ol class="padas">
            <li>na syāt tāvad bhavet teṣāṃ vijñānaṃ nirvikalpakam |</li>
            <li>tasmād yatra prakalpyeta vastu vastvantarātmanā ||</li>
          </ol>
        </li>
        <li class="verse" id="v4-247">
          <ol class="padas">
            <li>pramāṇābhāsatā tatra na svadharmavikalpane |</li>
            <li>pratyakṣatvam ataḥ siddhaṃ sāmānyasya tathaiva ca ||</li>
          </ol>
        </li>
        <li class="verse" id="v4-248">
          <ol class="padas">
            <li>sambandhasyeti tat pūrvam anumānādi jāyate |</li>
            <li>sarvaṃ cāpy anumānādi pratyakṣe nirvikalpake ||</li>
          </ol>
        </li>
        <li class="verse" id="v4-249">
          <ol class="padas">
            <li>na pravartata ity etadanumāne 'bhidhāsyate |</li>
            <li>nanv evaṃ sati yāpy agner dūrād apy auṣṇyakalpanā ||</li>
          </ol>
        </li>
        <li class="verse" id="v4-250">
          <ol class="padas">
            <li>sāpi pratyakṣam eva syād yathā gotvādibuddhayaḥ |</li>
            <li>pratyāsannataraṃ gotvaṃ pratyakṣatvena sammatam ||</li>
          </ol>
        </li>
        <li class="verse" id="v4-251">
          <ol class="padas">
            <li>vijñānaṃ nānyad astīti pratyakṣam idam eva naḥ |</li>
            <li>tatrāpy akṣair asambandhaṃ manvānasyopajāyate ||</li>
          </ol>
        </li>
        <li class="verse" id="v4-252">
          <ol class="padas">
            <li>yadā buddhiḥ, tadā naiva pratyakṣatvena kalpyate |</li>
            <li>sparśanena tu sambandhe pratyakṣatvena jāyate ||</li>
          </ol>
        </li>
        <li class="verse" id="v4-253">
          <ol class="padas">
            <li>tasmād yadindriyaṃ yasya grāhakatvena kalpitam |</li>
            <li>tenaiva sati sambandhe pratyakṣaṃ nānyathā bhavet ||</li>
          </ol>
        </li>
        <li class="verse" id="v4-254">
          <ol class="padas">
            <li>evaṃ samāne 'pi vikalpamārge yatrākṣasambandhaphalānusāraḥ |</li>
            <li>pratyakṣatā tasya tathā ca loke vināpyado lakṣaṇataḥ prasiddham ||</li>
          </ol>
        </li>
      </ol>
      <h1 id="5,1_vṛttikāragrantha_VKG">{5,1 vṛttikāragrantha VKG}</h1>
      <ol class="verses">
        <li class="verse" id="v5,1-1">
          <ol class="padas">
            <li>pratyakṣādau niṣiddhe 'pi nanu lokaprasiddhitaḥ |</li>
            <li>dharmādharmau pramāsyete brāhmaṇādivivekavat ||</li>
          </ol>
        </li>
        <li class="verse" id="v5,1-2">
          <ol class="padas">
            <li>dhārmikādhārmikatvābhyāṃ pīḍānugrahakāriṇau |</li>
            <li>prasiddhau hi, tathā cāha pārāśaryo 'tra vastuni ||</li>
          </ol>
        </li>
        <li class="verse" id="v5,1-3">
          <ol class="padas">
            <li>idaṃ puṇyam idaṃ pāpam ity etasmin padadvaye |</li>
            <li>ācaṇḍālaṃ manuṣyāṇām alpaṃ śāstraprayojanam ||</li>
          </ol>
        </li>
        <li class="verse" id="v5,1-4">
          <ol class="padas">
            <li>nirmūlāsambhavād atra pramāṇaiḥ saiva mṛgyate |</li>
            <li>kutaḥ punaḥ pravṛtteti, pratyakṣādi tu vāritam ||</li>
          </ol>
        </li>
        <li class="verse" id="v5,1-5">
          <ol class="padas">
            <li>na caitāni parityajya pṛthag loke pramāṇatā |</li>
            <li>saṃsāramocakādeś ca hiṃsā puṇyatvasammatā ||</li>
          </ol>
        </li>
        <li class="verse" id="v5,1-6">
          <ol class="padas">
            <li>na paścāt puṇyam icchanti ke cid evaṃ vigānataḥ |</li>
            <li>mlecchāryāṇāṃ prasiddhatvaṃ na dharmasyopapadyate ||</li>
          </ol>
        </li>
        <li class="verse" id="v5,1-7">
          <ol class="padas">
            <li>na cāryāṇāṃ viśeṣo 'sti yāvacchāstram anāśritam |</li>
            <li>tanmūlārthaprasiddhis tu tatprāmāṇye sthite bhavet ||</li>
          </ol>
        </li>
        <li class="verse" id="v5,1-8">
          <ol class="padas">
            <li>tasmād abhāvaktrasthau dharmādarmau na śaknuyāt |</li>
            <li>codanā cet samuddhartuṃ grastau tenaiva paśyatām ||</li>
          </ol>
        </li>
        <li class="verse" id="v5,1-9">
          <ol class="padas">
            <li>upadeśo hi bhavati jñānaṃ tasyeti yojyate |</li>
            <li>jñāyate yena tajjñānam ekādhikaraṇatvataḥ ||</li>
          </ol>
        </li>
        <li class="verse" id="v5,1-10">
          <ol class="padas">
            <li>autpattikagirā doṣaḥ kāraṇasya nivāryate |</li>
            <li>abādho 'nyatirekeṇa, svatas tena pramāṇatā ||</li>
          </ol>
        </li>
        <li class="verse" id="v5,1-11">
          <ol class="padas">
            <li>sarvasyānupalabdhe 'rthe prāmāṇyaṃ smṛtir anyathā |</li>
            <li>codanā copadeśaś ca vidhiś caikārthavācinaḥ ||</li>
          </ol>
        </li>
        <li class="verse" id="v5,1-12">
          <ol class="padas">
            <li>vākyāntare samarthe 'pi kimarthaṃ vidhir āśritaḥ |</li>
            <li>sādhyasādhanasambandhaḥ sarvākhyāteṣu vidyate ||</li>
          </ol>
        </li>
        <li class="verse" id="v5,1-13">
          <ol class="padas">
            <li>sarvavākyeṣu cākhyātaṃ tenākāṅkṣānivartanāt |</li>
            <li>pravṛttisiddhir icchātaḥ, pratiṣedhāt tu varjanam ||</li>
          </ol>
        </li>
        <li class="verse" id="v5,1-14">
          <ol class="padas">
            <li>vidhāvanāśrite sādhyaḥ puruṣārtho na labhyate |</li>
            <li>śrutasvargādibādhena dhātvarthaḥ sādhyatāṃ vrajet ||</li>
          </ol>
        </li>
        <li class="verse" id="v5,1-15">
          <ol class="padas">
            <li>vidhau tu tam atikramya svargādeḥ sādhyateṣyate |</li>
            <li>tatsādhanasya dharmatvam evaṃ sati ca labhyate ||</li>
          </ol>
        </li>
        <li class="verse" id="v5,1-16">
          <ol class="padas">
            <li>svapratyayāntarāpekṣā syād anāptanaroktiṣu |</li>
            <li>āptoktiṣu narāpekṣā nobhayaṃ codanāsu naḥ ||</li>
          </ol>
        </li>
      </ol>
      <h1 id="5.2">{5.2}</h1>
      <ol class="verses">
        <li class="verse" id="v5,2-17">
          <ol class="padas">
            <li>ādiśabdo makārāntaḥ, luki kleśena saṅgatiḥ |</li>
            <li>nañadhyāhriyate sūtre, saṅkarāt paricodanā ||</li>
          </ol>
        </li>
        <li class="verse" id="v5,2-18">
          <ol class="padas">
            <li>pramāṇalakṣaṇājñānād vyabhicārāt parīkṣaṇam |</li>
            <li>naitat pratyakṣam ityevamaparīkṣopasaṃhṛtā ||</li>
          </ol>
        </li>
        <li class="verse" id="v5,2-19">
          <ol class="padas">
            <li>tatrānyasyāyathārthatvaṃ pratyakṣe tu yathārthatā |</li>
            <li>yadābhāsaṃ hi vijñānaṃ tatsaṃyoge tad iṣyate ||</li>
          </ol>
        </li>
        <li class="verse" id="v5,2-20">
          <ol class="padas">
            <li>sampūrṇaṃ lakṣaṇaṃ hy etat, tatsator vyatyayaḥ kṛtaḥ |</li>
            <li>śobhanārthas tu sacchabdaḥ, yad vākhyāhārakalpanā ||</li>
          </ol>
        </li>
        <li class="verse" id="v5,2-21">
          <ol class="padas">
            <li>arthāpattyetareṣāṃ ca pratyakṣābhāsalakṣaṇam |</li>
            <li>bādhakajñānalābho hi pūrvābādhe na sambhavet ||</li>
          </ol>
        </li>
        <li class="verse" id="v5,2-22">
          <ol class="padas">
            <li>sa cāstīti, avabodhatve sati nānyonyasaṃśrayam |</li>
            <li>na cānāgatabādhe ca pūrveṇātmā hi labhyate ||</li>
          </ol>
        </li>
        <li class="verse" id="v5,2-23">
          <ol class="padas">
            <li>nimittadoṣabodhena paścād yatrāpy abādhanam |</li>
            <li>bhavaty eva hi tatrāpi narāntaraviparyayaḥ ||</li>
          </ol>
        </li>
        <li class="verse" id="v5,2-24">
          <ol class="padas">
            <li>sarveṣāṃ sarvadā yatra dhīḥ syāt tatra na bādhanam |</li>
            <li>na hi kāraṇaduṣṭatvabuddhis tatra balīyasī ||</li>
          </ol>
        </li>
        <li class="verse" id="v5,2-25">
          <ol class="padas">
            <li>jātyādiṣu yadā jātā buddhiḥ paścād asambhavāt |</li>
            <li>nāśyate yuktibhis tatra vyaktam anyonyasaṃśrayam ||</li>
          </ol>
        </li>
        <li class="verse" id="v5,2-26">
          <ol class="padas">
            <li>svataḥ prāmāṇyataś cātra nirṇayo 'stitvabodhanāt |</li>
            <li>tadrūpapratyayotpattes tadasadvādinām api ||</li>
          </ol>
        </li>
      </ol>
      <h1 id="5,3_nirālambanavāda_NAV">{5,3 nirālambanavāda NAV}</h1>
      <ol class="verses">
        <li class="verse" id="v5,3-1">
          <ol class="padas">
            <li>pramāṇatvāpramāṇatve puṇyapāpādi tatphalam |</li>
            <li>vidhyarthavādamantrārthanāmadheyādikalpanā ||</li>
          </ol>
        </li>
        <li class="verse" id="v5,3-2">
          <ol class="padas">
            <li>sarveṣu lakṣaṇeṣv evaṃ svapramāṇagaṇaiḥ sthitiḥ |</li>
            <li>vacanavyaktibhedena pūrvasiddhāntapakṣatā ||</li>
          </ol>
        </li>
        <li class="verse" id="v5,3-3">
          <ol class="padas">
            <li>karmabhyaḥ phalasambandhaḥ pāralaukyaihalaukike |</li>
            <li>sarvam ityādy ayuktaṃ syād arthaśūnyāsu buddhiṣu ||</li>
          </ol>
        </li>
        <li class="verse" id="v5,3-4">
          <ol class="padas">
            <li>tasmād dharmārthibhiḥ pūrvaṃ pramāṇair lokasammataiḥ |</li>
            <li>arthasya sadasadbhāve yatnaḥ kāryaḥ kriyāṃ prati ||</li>
          </ol>
        </li>
        <li class="verse" id="v5,3-5">
          <ol class="padas">
            <li>yadā saṃvṛtisatyena sarvam etat prakalpyate |</li>
            <li>jñānamātre 'pi kasmād vo vṛthāgraho 'rthakalpane ||</li>
          </ol>
        </li>
        <li class="verse" id="v5,3-6">
          <ol class="padas">
            <li>saṃvṛter na tu satyatvaṃ satyabhedaḥ kuto 'nvayam |</li>
            <li>satyā cet saṃvṛtiḥ keyaṃ mṛṣā cet satyatā katham ||</li>
          </ol>
        </li>
        <li class="verse" id="v5,3-7">
          <ol class="padas">
            <li>satyatvaṃ na ca sāmānyaṃ mṛṣārthaparamārthayoḥ |</li>
            <li>virodhāt, na hi vṛkṣatvaṃ sāmānyaṃ vṛkṣasiṃhayoḥ ||</li>
          </ol>
        </li>
        <li class="verse" id="v5,3-8">
          <ol class="padas">
            <li>tulyārthatve 'pi tenaiṣāṃ mithyāsaṃvṛtiśabdayoḥ |</li>
            <li>vañcanārtha upanyāso lālāvaktrāsavādivat ||</li>
          </ol>
        </li>
        <li class="verse" id="v5,3-9">
          <ol class="padas">
            <li>nāstikyaparihārārthaṃ saṃvṛtiḥ, kalpaneti ca |</li>
            <li>kalpanāpi tv abhinnasya naiva nirvastuke bhavet ||</li>
          </ol>
        </li>
        <li class="verse" id="v5,3-10">
          <ol class="padas">
            <li>tasmād yan nāsti nāsty eva, yat tv asti paramārthataḥ |</li>
            <li>tat satyam anyanmithyeti, na satyadvayakalpanā ||</li>
          </ol>
        </li>
        <li class="verse" id="v5,3-11">
          <ol class="padas">
            <li>svapnādibhogavac cāpi yopabhogatvakalpanā |</li>
            <li>tannivṛttyartham eveha paramārthe kaś cit pravartate ||</li>
          </ol>
        </li>
        <li class="verse" id="v5,3-12">
          <ol class="padas">
            <li>na hi svapnasukhādyarthaṃ dharme kaś cit pravartate |</li>
            <li>yādṛcchikatvāt svapnasya tūṣṇīmāsyeta paṇḍitaiḥ ||</li>
          </ol>
        </li>
        <li class="verse" id="v5,3-13">
          <ol class="padas">
            <li>paramārthaphalāvāptim icchadbhis tena yatnataḥ |</li>
            <li>pratipattir vidhātavyā yuktibhir bāhyavastuṣu ||</li>
          </ol>
        </li>
        <li class="verse" id="v5,3-14">
          <ol class="padas">
            <li>tatrārthaśūnyaṃ vijñānaṃ yogācārāḥ samāśritāḥ |</li>
            <li>tasyāpy abhāvam icchanti ye mādhyamikavādinaḥ ||</li>
          </ol>
        </li>
        <li class="verse" id="v5,3-15">
          <ol class="padas">
            <li>tatra bāhyārthaśūnyatvaṃ tulyaṃ tāvad dvayor api |</li>
            <li>nivṛttyāsya tato jñāne tadvat saṃvṛtikalpanā ||</li>
          </ol>
        </li>
        <li class="verse" id="v5,3-16">
          <ol class="padas">
            <li>tasmāt sādhāraṇatvena tanmūlatvena cāpy ayam |</li>
            <li>bāhyārthasadasadbhāve yatno bhāṣyakṛtā kṛtāḥ ||</li>
          </ol>
        </li>
        <li class="verse" id="v5,3-17">
          <ol class="padas">
            <li>bāhyārthāpahnave 'dvaitam ekārthasya parīkṣaṇāt |</li>
            <li>pramāṇam āśritaś caikas tatrāstāṃ yaḥ prameyataḥ ||</li>
          </ol>
        </li>
        <li class="verse" id="v5,3-18">
          <ol class="padas">
            <li>pramāṇasthas tu mūlatvād ihedānīṃ parīkṣyate |</li>
            <li>prastutaḥ sa dvidhā cātra prathamaṃ tv anumānataḥ ||</li>
          </ol>
        </li>
        <li class="verse" id="v5,3-19">
          <ol class="padas">
            <li>pratyakṣabādhane cokte paścāt tacchaktyavekṣaṇāt |</li>
            <li>tatrānumānamāhedaṃ nanv iti, asya ca saṅgatiḥ ||</li>
          </ol>
        </li>
        <li class="verse" id="v5,3-20">
          <ol class="padas">
            <li>tatsamprayogajaṃ nāma pratyakṣam iti bhāṣitam |</li>
            <li>tatrendriyārthasambandhabhedo na paramārthataḥ ||</li>
          </ol>
        </li>
        <li class="verse" id="v5,3-21">
          <ol class="padas">
            <li>kalpitaḥ samprayogas tu svapnādāv api vidyate |</li>
            <li>tadatadyogajanyasya vibhāgas tena durlabhaḥ ||</li>
          </ol>
        </li>
        <li class="verse" id="v5,3-22">
          <ol class="padas">
            <li>mithyātvaṃ yad dvidhaivoktaṃ nāyathety atra cocyate |</li>
            <li>sarvasyaiva ca mithyātve kiṃ viśiṣyābhidhīyate ||</li>
          </ol>
        </li>
        <li class="verse" id="v5,3-23">
          <ol class="padas">
            <li>stambhādipratyayo mithyā pratyayatvāt tathā hi yaḥ |</li>
            <li>pratyayaḥ sa mṛṣā dṛṣṭaḥ svapnādipratyayo yathā ||</li>
          </ol>
        </li>
        <li class="verse" id="v5,3-24">
          <ol class="padas">
            <li>siddhasādhanabhāvo 'ṃśe dṛṣṭāntābhāva eva ca |</li>
            <li>mā bhūtām evaśabdaś ca vyartho 'śeṣaprasādhane ||</li>
          </ol>
        </li>
        <li class="verse" id="v5,3-25">
          <ol class="padas">
            <li>sarva eveti tenātra jāgradbuddhiparigrahaḥ |</li>
            <li>svāṃśābhyupagamāc cāpi bāhyagrāhyanivāraṇam ||</li>
          </ol>
        </li>
        <li class="verse" id="v5,3-26">
          <ol class="padas">
            <li>pratyayasyeti sādhyāṃśavyāptahetunidarśanam |</li>
            <li>hetuś copanyenātra jāgrato 'pīti darśataḥ ||</li>
          </ol>
        </li>
        <li class="verse" id="v5,3-27">
          <ol class="padas">
            <li>vipakṣābhāvataś cātra vyatireko na kathyate |</li>
            <li>sāmānyasya ca hetutvāt kasmāt pakṣaikadeśatā ||</li>
          </ol>
        </li>
        <li class="verse" id="v5,3-28">
          <ol class="padas">
            <li>jāgrajjñāne viśeṣo 'yaṃ yataḥ supariniścayaḥ |</li>
            <li>bāhyālambanasambandho na prasiddhaḥ paraṃ prati ||</li>
          </ol>
        </li>
        <li class="verse" id="v5,3-29">
          <ol class="padas">
            <li>tasmād yad bhāṣyakāreṇa dattam uttam atra tu |</li>
            <li>vikalpasamatā vā syād vaidharmyasamatāpi vā ||</li>
          </ol>
        </li>
        <li class="verse" id="v5,3-30">
          <ol class="padas">
            <li>dṛṣṭatvāt pūrvapakṣasya jātyukti kaiś cid āśritā |</li>
            <li>pratijñādoṣam evāhuḥ ke cit pratyakṣabādhanam ||</li>
          </ol>
        </li>
        <li class="verse" id="v5,3-31">
          <ol class="padas">
            <li>śakṣyāmo yadi vispaṣṭaṃ svāṃśagrāhyanivāraṇam |</li>
            <li>tadā te śuddha eva syāt pakṣo grāhyanivāraṇaḥ ||</li>
          </ol>
        </li>
        <li class="verse" id="v5,3-32">
          <ol class="padas">
            <li>pratyakṣādeś ca viṣayo bāhya evāvatiṣṭhate |</li>
            <li>tanniṣedhakṛtas tasya tair bhavet pakṣabādhanam ||</li>
          </ol>
        </li>
        <li class="verse" id="v5,3-33">
          <ol class="padas">
            <li>suniścayena caiteṣāṃ bādhakapratyayād ṛte |</li>
            <li>pramāṇābhāsatā nāstīty etasmāt katyate balam ||</li>
          </ol>
        </li>
        <li class="verse" id="v5,3-34">
          <ol class="padas">
            <li>duṣṭajñānagṛhītāpratiṣedho hi yujyate |</li>
            <li>gṛhītamātrabādhe tu svapakṣo 'pi na sidhyati ||</li>
          </ol>
        </li>
        <li class="verse" id="v5,3-35">
          <ol class="padas">
            <li>agrāhyatvāc ca bhedena viśeṣaṇaviśeṣyayoḥ |</li>
            <li>aprasiddhobhayatvaṃ vā vācyam anyatarasya vā ||</li>
          </ol>
        </li>
        <li class="verse" id="v5,3-36">
          <ol class="padas">
            <li>vaktṛśrotroś ca yajjñānaṃ viśeṣaṇviśeṣyayoḥ |</li>
            <li>tannirālambanatvena svavāgbādho dvyor api ||</li>
          </ol>
        </li>
        <li class="verse" id="v5,3-37">
          <ol class="padas">
            <li>sambhavo na ca bhedasya viśeṣaṇaviśeṣyayoḥ |</li>
            <li>tasmān nirūpaṇaṃ nāsti pratijñārthasya śobhanam ||</li>
          </ol>
        </li>
        <li class="verse" id="v5,3-38">
          <ol class="padas">
            <li>nirālambanatā nāma na kiñ cid vastu gamyate |</li>
            <li>tena yadvyatirekādau praśno naivopapadyate ||</li>
          </ol>
        </li>
        <li class="verse" id="v5,3-39">
          <ol class="padas">
            <li>yady avastu kathaṃ tv asmāṃs tvaṃ bodhayitum icchasi |</li>
            <li>budhyase vā svabuddhyā tvam, kalpitā tv atha sādhyate ||</li>
          </ol>
        </li>
        <li class="verse" id="v5,3-40">
          <ol class="padas">
            <li>asataḥ kalpanā kīdṛk, kḷptau vastu prasajyate |</li>
            <li>katham iṣṭam abhāve ced, vastu so 'pīti vakṣyate ||</li>
          </ol>
        </li>
        <li class="verse" id="v5,3-41">
          <ol class="padas">
            <li>tathā pratyaya ity eṣa karma bhāvādi vā bhavet |</li>
            <li>bhāvādiṣu virodhaḥ syāt karma cet siddhasādhanam ||</li>
          </ol>
        </li>
        <li class="verse" id="v5,3-42">
          <ol class="padas">
            <li>pratyāyyasya hi rūpāder nirālambanateṣyate |</li>
            <li>avijñānātmakatvena kiñ cin nālambate hy asau ||</li>
          </ol>
        </li>
        <li class="verse" id="v5,3-43">
          <ol class="padas">
            <li>kartṛtve karaṇatve vā pakṣatvaṃ śabdayor api |</li>
            <li>tannirālambanatvena pakṣābhāvaḥ prasajyate ||</li>
          </ol>
        </li>
        <li class="verse" id="v5,3-44">
          <ol class="padas">
            <li>pratyāyyena ca bhinnena vinā kartrādyasambhavaḥ |</li>
            <li>pratyaye tannimitte vā bādhaḥ svavacanena te ||</li>
          </ol>
        </li>
        <li class="verse" id="v5,3-45">
          <ol class="padas">
            <li>athāpi rūḍhirūpeṇa pratyayaḥ syāt tathāpi tu |</li>
            <li>grāhakaṃ vastu siddhaṃ naḥ pratyayo 'nyasya vastunaḥ ||</li>
          </ol>
        </li>
        <li class="verse" id="v5,3-46">
          <ol class="padas">
            <li>tam abhyupetya pakṣaś ced abhyupetaṃ virudhyate |</li>
            <li>viśeṣyasyāprasiddhaś ca tava, asmākam atādṛśe ||</li>
          </ol>
        </li>
        <li class="verse" id="v5,3-47">
          <ol class="padas">
            <li>ātmadharmasvatantratvakalpane 'pi tathā bhavet |</li>
            <li>na ca pratyayamātratvaṃ kiñ cid asty anirūpaṇāt ||</li>
          </ol>
        </li>
        <li class="verse" id="v5,3-48">
          <ol class="padas">
            <li>śabdārthamātrarūpeṇa yathānyeṣāṃ nirūpaṇam |</li>
            <li>tathā ca bhavato na syād vācyabhedamanicchataḥ ||</li>
          </ol>
        </li>
        <li class="verse" id="v5,3-49">
          <ol class="padas">
            <li>nirālambanatā cāpi sarvathā yadi sādhyate |</li>
            <li>viśeṣaṇāprasiddhiś ca dṛṣṭāntaś ca na vidyate ||</li>
          </ol>
        </li>
        <li class="verse" id="v5,3-50">
          <ol class="padas">
            <li>kena cic cet prakāreṇa nirālambanatocyate |</li>
            <li>rasajñānasya rūpādiśūnyatvāt siddhasādhanam ||</li>
          </ol>
        </li>
        <li class="verse" id="v5,3-51">
          <ol class="padas">
            <li>atha buddhir yadākārā tadālambanavāraṇam |</li>
            <li>svākārasyābhyupetatvāt tadabhāvo virudhyate ||</li>
          </ol>
        </li>
        <li class="verse" id="v5,3-52">
          <ol class="padas">
            <li>bāhyānālambanatve 'pi bāhya ity agraho yadi |</li>
            <li>stambhādau naiva tadbuddhir ityevaṃ siddhasādhanam ||</li>
          </ol>
        </li>
        <li class="verse" id="v5,3-53">
          <ol class="padas">
            <li>atha stambhādirūpeṇa nirālambanatocyate |</li>
            <li>saṃvedanasya dṛṣṭatvāt tadvirodhaḥ prasajyate ||</li>
          </ol>
        </li>
        <li class="verse" id="v5,3-54">
          <ol class="padas">
            <li>dvicandrādiṣu tulyaś cet, nendriyāprāptito hi naḥ |</li>
            <li>tatrānālambanoktiḥ syān nārthasaṃvittyabhāvataḥ ||</li>
          </ol>
        </li>
        <li class="verse" id="v5,3-55">
          <ol class="padas">
            <li>sarvatrārthendriyāṇāṃ naḥ saṃyogasadasattayā |</li>
            <li>saṃvittau vidyamānāyāṃ sadasadgrāhikā sthitiḥ ||</li>
          </ol>
        </li>
        <li class="verse" id="v5,3-56">
          <ol class="padas">
            <li>bhavatas tv indriyādīnām abhāvād grahaṇād ṛte |</li>
            <li>nālambanasya hetuḥ syān niṣedho 'to na yujyate ||</li>
          </ol>
        </li>
        <li class="verse" id="v5,3-57">
          <ol class="padas">
            <li>bahirbhāvāprasiddhatvāt tenānālambanā matiḥ |</li>
            <li>kathañ cit sādhyate naiṣa pakṣo hi jñāyate tadā ||</li>
          </ol>
        </li>
        <li class="verse" id="v5,3-58">
          <ol class="padas">
            <li>yathānyabodhanāśakter nāprasiddhe viśeṣaṇe |</li>
            <li>pakṣasiddhis tathaiva syād viśeṣaṇaviśeṣaṇe ||</li>
          </ol>
        </li>
        <li class="verse" id="v5,3-59">
          <ol class="padas">
            <li>nāprasiddhe padārthe hi vākyārthaḥ sampratīyate |</li>
            <li>tatpūrvakatvāt pakṣaś ca vākyārthaḥ sthāpayiṣyate ||</li>
          </ol>
        </li>
        <li class="verse" id="v5,3-60">
          <ol class="padas">
            <li>paryudāse niṣedhe vā vyatiriktasya vastunaḥ |</li>
            <li>prameyatvādyabhedena jagataḥ siddhasādhanam ||</li>
          </ol>
        </li>
        <li class="verse" id="v5,3-61">
          <ol class="padas">
            <li>yadi cātyantabhedena nirālambanatocyate |</li>
            <li>kathañ cic ced virudhyeta prākpakṣaḥ kalpitena ||</li>
          </ol>
        </li>
        <li class="verse" id="v5,3-62">
          <ol class="padas">
            <li>vastvādyākārataś cāpi dhīr nirālambaneṣyate |</li>
            <li>grāhakāc ced abhinnatvaṃ śaktibhedo virudhyate ||</li>
          </ol>
        </li>
        <li class="verse" id="v5,3-63">
          <ol class="padas">
            <li>nirālambanabuddheś ca yady utpattiḥ prasādhyate |</li>
            <li>dṛṣṭatvāt seṣyate 'smābhir bāhyagrāhyavivarjitā ||</li>
          </ol>
        </li>
        <li class="verse" id="v5,3-64">
          <ol class="padas">
            <li>samyaktvaṃ punar etasyās tvaṃ necchasi kathañ cana |</li>
            <li>ātmāṃśe 'vasitā hy eṣā mṛgatṛṣṇādibuddhivat ||</li>
          </ol>
        </li>
        <li class="verse" id="v5,3-65">
          <ol class="padas">
            <li>caitrādipratyayānāṃ ca nirālambanatā yadi |</li>
            <li>dharmabhūtā na gṛhyeta sādhanotthitayā dhiyā ||</li>
          </ol>
        </li>
        <li class="verse" id="v5,3-66">
          <ol class="padas">
            <li>tato viṣayanānātvāt pratiyogyanirākṛtā |</li>
            <li>rūpāt sālambanaprāptiḥ satī kena nivāryate ||</li>
          </ol>
        </li>
        <li class="verse" id="v5,3-67">
          <ol class="padas">
            <li>yadi pratyayaśabdo 'pi pratyayatvena gṛhyate |</li>
            <li>saṃvittyālambanatvaṃ ca vāryate, siddhasādhanam ||</li>
          </ol>
        </li>
        <li class="verse" id="v5,3-68">
          <ol class="padas">
            <li>buddhyutpādanaśaktiś ced vāryā, sādhayaṃ na sidhyati |</li>
            <li>sādhanasya prayogo 'tra bodhakatvād vinā na te ||</li>
          </ol>
        </li>
        <li class="verse" id="v5,3-69">
          <ol class="padas">
            <li>na cābhidhāstyasambandhād ṛte bhedāc ca nāsty asau |</li>
            <li>na cāsau tadgataṃ bhedaṃ bodhayantya dhiyā vinā ||</li>
          </ol>
        </li>
        <li class="verse" id="v5,3-70">
          <ol class="padas">
            <li>prāśnikair agṛhīte ca vākyasyāvayave pṛthak |</li>
            <li>pakṣe hetau ca dṛṣṭānte vādini prativādini ||</li>
          </ol>
        </li>
        <li class="verse" id="v5,3-71">
          <ol class="padas">
            <li>sādhanasyāprayogaḥ syād abhyupetyocyate yadi |</li>
            <li>pūrvābhyupagamenaiva pratijñā bādhyate tataḥ ||</li>
          </ol>
        </li>
        <li class="verse" id="v5,3-72">
          <ol class="padas">
            <li>dharmādharmādibhede ca nāsiddhe paramārthataḥ |</li>
            <li>śiṣyātmanoś ca dharmāder upadeśo 'vakalpate ||</li>
          </ol>
        </li>
        <li class="verse" id="v5,3-73">
          <ol class="padas">
            <li>tadanuṣṭhānato buddher iṣṭo bhedaḥ,   sphuṭaṃ ca taiḥ |</li>
            <li>sūtrāntare 'bhyupetatvād bhaved āgamabādhanam ||</li>
          </ol>
        </li>
        <li class="verse" id="v5,3-74">
          <ol class="padas">
            <li>sarvalokaprasiddhyā ca pakṣabādho 'tra te dhruvam |</li>
            <li>kṛtsnasādhanabuddhiś ca yadi mithyeṣyate tataḥ ||</li>
          </ol>
        </li>
        <li class="verse" id="v5,3-75">
          <ol class="padas">
            <li>sarvābhāvo yatheṣṭaṃ vā nyūnatā vābhidhīyate |</li>
            <li>teṣāṃ sālambanatve vā tair anaikāntiko bhavet ||</li>
          </ol>
        </li>
        <li class="verse" id="v5,3-76">
          <ol class="padas">
            <li>tadanyasya pratijñā cet, tadanyapratyayo mṛṣā |</li>
            <li>tanmithyātvaprasaṅge ca sarvaṃ pūrva na sidhyati ||</li>
          </ol>
        </li>
        <li class="verse" id="v5,3-77">
          <ol class="padas">
            <li>stambhādisādhanajñānabhedo na hi tathā bhavet |</li>
            <li>yāvad yāvat pratijñeyaṃ tadaṅgasya pratīyate ||</li>
          </ol>
        </li>
        <li class="verse" id="v5,3-78">
          <ol class="padas">
            <li>tāvat tāvat pareṣāṃ syān mithyātvād anyabādhanam |</li>
            <li>viruddhāvyabhicāritvaṃ bādho vāpy anumānataḥ ||</li>
          </ol>
        </li>
        <li class="verse" id="v5,3-79">
          <ol class="padas">
            <li>itthaṃ sarveṣu pakṣeṣu vaktavyaṃ pratisādhanam |</li>
            <li>bāhyārthālambanā buddhir iti samyak ca dhīr iyam ||</li>
          </ol>
        </li>
        <li class="verse" id="v5,3-80">
          <ol class="padas">
            <li>bādhakāpetabuddhitvād yathā svapnādibādhadhīḥ |</li>
            <li>sāpi mithyeti ced brūyāt, svapnādīnām abādhanāt ||</li>
          </ol>
        </li>
        <li class="verse" id="v5,3-81">
          <ol class="padas">
            <li>tasmāt sādharmyadṛṣṭānto bhavataḥ sādhane na hi |</li>
            <li>vijñānāstitvabhinnatvakṣaṇikatvādidhīs tathā ||</li>
          </ol>
        </li>
        <li class="verse" id="v5,3-82">
          <ol class="padas">
            <li>samyak ced abhyupeyeta tadānaikāntiko bhavet |</li>
            <li>tanmithyābhyupapattau ca pakṣabādhaḥ prasajyate ||</li>
          </ol>
        </li>
        <li class="verse" id="v5,3-83">
          <ol class="padas">
            <li>tathā ca baddham uktādivyavasthā na prakalpate |</li>
            <li>tataś ca mokṣayatnasya vaiphalyaṃ vaḥ prasajyate ||</li>
          </ol>
        </li>
        <li class="verse" id="v5,3-84">
          <ol class="padas">
            <li>vikalpotpadyamānā ca jñānāstitvādidhīr yadi |</li>
            <li>mṛṣeṣṭā, na ca dṛṣṭātra pramāṇāntarato gatiḥ ||</li>
          </ol>
        </li>
        <li class="verse" id="v5,3-85">
          <ol class="padas">
            <li>pramāṇābhāvatas tena jñānāstitvādi durlabham |</li>
            <li>sarvaṃ cāpy asmadādīnāṃ mithyā jñānaṃ vikalpanāt ||</li>
          </ol>
        </li>
        <li class="verse" id="v5,3-86">
          <ol class="padas">
            <li>sānnidhyaviprakṛṣṭatve sattvāsattve ca durlabhe |</li>
            <li>mithyājñānāviśeṣe 'pi sāṃkhyādiparivarjanāt ||</li>
          </ol>
        </li>
        <li class="verse" id="v5,3-87">
          <ol class="padas">
            <li>bauddhadarśana ekasmin pakṣapāto na yujyate |</li>
            <li>mṛṣātvaṃ yadi buddheḥ syād bādhaḥ kiṃ nopalabhyate ||</li>
          </ol>
        </li>
        <li class="verse" id="v5,3-88">
          <ol class="padas">
            <li>bādhād vināpi tac cet syād vyavasthā na prakalpate |</li>
            <li>pratiyogini dṛṣṭe ca jāgrajjñāne mṛṣā bhavet ||</li>
          </ol>
        </li>
        <li class="verse" id="v5,3-89">
          <ol class="padas">
            <li>svapnādibuddhir asmākaṃ tava bhedo 'pi kiṅkṛtaḥ |</li>
            <li>na cānyat pratiyogyasti jāgrajjñānasya śobhanam ||</li>
          </ol>
        </li>
        <li class="verse" id="v5,3-90">
          <ol class="padas">
            <li>yaddarśanena mithyātvaṃ stambhādipratyayo vrajet |</li>
            <li>svapnādipratiyogitvaṃ sarvalokaprasiddhitaḥ ||</li>
          </ol>
        </li>
        <li class="verse" id="v5,3-91">
          <ol class="padas">
            <li>tadīyadharmavaidharmyād bādhakapratyayo yathā |</li>
            <li>yogināṃ jāyate buddhir bādhikā pratiyoginī ||</li>
          </ol>
        </li>
        <li class="verse" id="v5,3-92">
          <ol class="padas">
            <li>jāgratstambhādibuddhīnāṃ tataḥ svapnāditulyatā |</li>
            <li>prāptānāṃ tām avasthāṃ ca sarvaprāṇabhṛtām api ||</li>
          </ol>
        </li>
        <li class="verse" id="v5,3-93">
          <ol class="padas">
            <li>bādho 'yaṃ bhavitā tena siddhā sapratiyogitā |</li>
            <li>iha janmani keṣāñ cin na tāvad upalabhyate ||</li>
          </ol>
        </li>
        <li class="verse" id="v5,3-94">
          <ol class="padas">
            <li>yogyavasthāgatānāṃ tu na vidmaḥ kiṃ bhaviṣyati |</li>
            <li>yogināṃ cāsmādīyānāṃ tvaduktapratiyoginī ||</li>
          </ol>
        </li>
        <li class="verse" id="v5,3-95">
          <ol class="padas">
            <li>tvaduktiviparītā vā bādhabuddhir bhaviṣyati |</li>
            <li>īdṛktve yogibuddhīnāṃ dṛṣṭānto na tavāsti ca ||</li>
          </ol>
        </li>
        <li class="verse" id="v5,3-96">
          <ol class="padas">
            <li>dṛṣṭāntas tv asmādīnāṃ yo gṛhītaḥ sa vidyate |</li>
            <li>atha stambhādibuddhīnāṃ vadet sapratiyogitām ||</li>
          </ol>
        </li>
        <li class="verse" id="v5,3-97">
          <ol class="padas">
            <li>bādhyatvaṃ cāpi buddhitvān mṛgatṛṣṇādibuddhivat |</li>
            <li>iṣṭaṃ sapratiyogitvaṃ mṛgatṛṣṇādibuddhibhiḥ ||</li>
          </ol>
        </li>
        <li class="verse" id="v5,3-98">
          <ol class="padas">
            <li>tadātmanā ca bādhyatvaṃ grāhyāntaratayāpi ca |</li>
            <li>bādhakaiś cāpy anekāntaḥ, tadanyatve ca pūrvavat ||</li>
          </ol>
        </li>
        <li class="verse" id="v5,3-99">
          <ol class="padas">
            <li>mithyādhīpratiyogitvaṃ svapnādāv iva te bhavet |</li>
            <li>rāgādikṣayayogitvanimittādhigatis tathā ||</li>
          </ol>
        </li>
        <li class="verse" id="v5,3-100">
          <ol class="padas">
            <li>yāvān viśeṣa iṣṭaś cet sarvābhāvād viruddhatā |</li>
            <li>mahājanasya vā bādhādivānīmbādhabuddhivat ||</li>
          </ol>
        </li>
        <li class="verse" id="v5,3-101">
          <ol class="padas">
            <li>vācyo 'numānabādho vā yadi vā pratisādhanam |</li>
            <li>pūrvasādhanadoṣāś ca sandheyāḥ, tasya cādhunā ||</li>
          </ol>
        </li>
        <li class="verse" id="v5,3-102">
          <ol class="padas">
            <li>sādhyābhedād avācyatvād hetor nobhayasiddhatā |</li>
            <li>pratyayatvaṃ ca,   sāmānyaṃ bhinnābhinnaṃ na vidyate ||</li>
          </ol>
        </li>
        <li class="verse" id="v5,3-103">
          <ol class="padas">
            <li>bhavato 'tyantabhinnaṃ ca matpakṣe 'pi kathañ cana |</li>
            <li>sārūpyānyanivṛttī ca netyetat sādhayiṣyate ||</li>
          </ol>
        </li>
        <li class="verse" id="v5,3-104">
          <ol class="padas">
            <li>tasmād dhetur na sāmānyam asti siddhaṃ dvayor api |</li>
            <li>viśeṣayoś ca hetutvaṃ pakṣatattulyasaṃsthayoḥ ||</li>
          </ol>
        </li>
        <li class="verse" id="v5,3-105">
          <ol class="padas">
            <li>na syād anvayahīnatvād ataddharmatayāpi ca |</li>
            <li>na cārthahīnā tadbuddhir hetutvena bhaviṣyati ||</li>
          </ol>
        </li>
        <li class="verse" id="v5,3-106">
          <ol class="padas">
            <li>āśrayāsiddhitā coktā viśeṣyasyāprasiddhitaḥ |</li>
            <li>tathā hetor viruddhatvaṃ dṛṣṭānte sādhyahīnatā ||</li>
          </ol>
        </li>
        <li class="verse" id="v5,3-107">
          <ol class="padas">
            <li>viśeṣaṇāprasiddhatvavikalpenaiva bodhite |</li>
            <li>svapnādipratyaye bāhyaṃ sarvathā na hi neṣyate ||</li>
          </ol>
        </li>
        <li class="verse" id="v5,3-108">
          <ol class="padas">
            <li>sarvatrālambanaṃ bāhyaṃ deśakālānyathātmakam |</li>
            <li>janmany ekatra bhinne vā tathā kālāntare 'pi vā ||</li>
          </ol>
        </li>
        <li class="verse" id="v5,3-109">
          <ol class="padas">
            <li>taddeśo vānyadeśo vā svapnajñānasya gocaraḥ |</li>
            <li>alātacakre 'lātaṃ syāc chīghrabhramaṇasaṃskṛtam ||</li>
          </ol>
        </li>
        <li class="verse" id="v5,3-110">
          <ol class="padas">
            <li>gandharvanagare 'bhrāṇi pūrvadṛṣṭaṃ gṛhādi ca |</li>
            <li>pūrvānubhūtatoyaṃ ca raśmitaptoṣaraṃ tathā ||</li>
          </ol>
        </li>
        <li class="verse" id="v5,3-111">
          <ol class="padas">
            <li>mṛgatoyasya vijñāne kāraṇatvena kalpyate |</li>
            <li>dravyāntare viṣāṇaṃ ca śaśasyātmā ca kāraṇam ||</li>
          </ol>
        </li>
        <li class="verse" id="v5,3-112">
          <ol class="padas">
            <li>śaśaśṛṅgadhiyaḥ, mauṇḍyaṃ niṣedhe śiraso 'sya ca |</li>
            <li>vastvantarair asaṃsṛṣṭaḥ padārthaḥ śūnyatādhiyaḥ ||</li>
          </ol>
        </li>
        <li class="verse" id="v5,3-113">
          <ol class="padas">
            <li>kāraṇatvaṃ padārthānām asadvākyārthakalpane |</li>
            <li>atyantānanubhūto 'pi baddhyā yo 'rthaḥ prakalpyate ||</li>
          </ol>
        </li>
        <li class="verse" id="v5,3-114">
          <ol class="padas">
            <li>tasyotpattau kathañ cit syuḥ pṛthivyādīni kāraṇam |</li>
            <li>eṣa pratyakṣadharmaś ca vartamānārthataiva yā ||</li>
          </ol>
        </li>
        <li class="verse" id="v5,3-115">
          <ol class="padas">
            <li>sannikṛṣṭārthavṛttiś ca na tu jñānāntareṣv iyam |</li>
            <li>katham utpādayej jñānaṃ tatrāsaṃścet, kuto nviyam ||</li>
          </ol>
        </li>
        <li class="verse" id="v5,3-116">
          <ol class="padas">
            <li>arthasyāvidyamānasya vijñānotpattyaśaktatā |</li>
            <li>bāhyālambanatāyāṃ nau vivādo 'rthasya saṃnidhiḥ ||</li>
          </ol>
        </li>
        <li class="verse" id="v5,3-117">
          <ol class="padas">
            <li>yadi nāsti, kim evaṃ syād asmatpakṣanivartanam |</li>
            <li>tasmād yadanyathāsantam anyathā pratipadyate ||</li>
          </ol>
        </li>
        <li class="verse" id="v5,3-118">
          <ol class="padas">
            <li>tannirālambanaṃ jñānam,   abhāvālambanaṃ ca tat |</li>
            <li>bhāvāntaram abhāvo 'nyo na kaś cid anirūpaṇāt ||</li>
          </ol>
        </li>
        <li class="verse" id="v5,3-119">
          <ol class="padas">
            <li>bhavatā dvayamatyetad durnirūpaṃ sahetukam |</li>
            <li>pratijñādoṣavac cāpi yojyā hetor viruddhatā ||</li>
          </ol>
        </li>
        <li class="verse" id="v5,3-120">
          <ol class="padas">
            <li>samastavyastadharmādisvarūpādiviparyayāt |</li>
            <li>dṛṣṭāntadoṣāḥ sarve ca yojyāḥ, na hy ekavastuni ||</li>
          </ol>
        </li>
        <li class="verse" id="v5,3-121">
          <ol class="padas">
            <li>tava sādhyāṃśahetvaṃśavyāptadharmādisambhavaḥ |</li>
            <li>ke cid vaidharmyadṛṣṭānto nāstīty apy anuyuñjate ||</li>
          </ol>
        </li>
        <li class="verse" id="v5,3-122">
          <ol class="padas">
            <li>tadabhāvād avṛtteś ca nāsty atrāvasaras tava |</li>
            <li>vidhirūpapratijñāyām etad vaktuṃ hi śakyate ||</li>
          </ol>
        </li>
        <li class="verse" id="v5,3-123">
          <ol class="padas">
            <li>tatrāvastuvipakṣe 'pi prayogasya hi sambhavaḥ |</li>
            <li>yasminn anityatā nāsti kāryatāpi na vidyate ||</li>
          </ol>
        </li>
        <li class="verse" id="v5,3-124">
          <ol class="padas">
            <li>tasmin, yathā khapuṣpādāv iti śakyaṃ hi bhāṣitum |</li>
            <li>atra tv avastusādhyatvaṃ vastunaś ca vipakṣatā ||</li>
          </ol>
        </li>
        <li class="verse" id="v5,3-125">
          <ol class="padas">
            <li>tena syād vyatireko 'sya vācyaḥ,   yaś cāpi darśayet |</li>
            <li>pratiṣedhadvayāt tena vidhir eva pradarśitaḥ ||</li>
          </ol>
        </li>
        <li class="verse" id="v5,3-126">
          <ol class="padas">
            <li>na ca śakyo vidhir vaktuṃ vastuny asati kena cit |</li>
            <li>evaṃ sthite ca sarvajñaniṣedhādāv iyaṃ gatiḥ ||</li>
          </ol>
        </li>
        <li class="verse" id="v5,3-127">
          <ol class="padas">
            <li>pratyakṣāder asāmarthyaṃ tadīyasyāsmadādivat |</li>
            <li>vaidharmyāsambhave 'py etadanye tv āhur adūṣaṇam ||</li>
          </ol>
        </li>
        <li class="verse" id="v5,3-128">
          <ol class="padas">
            <li>vinaiva tatprayogeṇa hetur aikāntiko yataḥ |</li>
            <li>sarvathā sadupāyānāṃ vādamārgaḥ pravartate ||</li>
          </ol>
        </li>
        <li class="verse" id="v5,3-129">
          <ol class="padas">
            <li>adhikāro 'nupāyatvān na vāde śūnyavādinaḥ |</li>
            <li>nanu sarvaṃ bhavatsiddhaṃ mayedaṃ sādhanaṃ kṛtam ||</li>
          </ol>
        </li>
        <li class="verse" id="v5,3-130">
          <ol class="padas">
            <li>kimarthaṃ tadasiddhyā tvaṃ vikalpyātrātthadūṣaṇam |</li>
            <li>vipralipsur ivāhaivaṃ kimarthaṃ nyāyavid bhavān ||</li>
          </ol>
        </li>
        <li class="verse" id="v5,3-131">
          <ol class="padas">
            <li>nāśrauṣīḥ sādhanatvaṃ kiṃ prasiddhasya dvayor api |</li>
            <li>yo 'pi tāvat parāsiddhaḥ svayaṃ siddho 'bhidhīyate ||</li>
          </ol>
        </li>
        <li class="verse" id="v5,3-132">
          <ol class="padas">
            <li>bhavet tatra pratīkāraḥ svato 'siddhe tu kā kriyā |</li>
            <li>taṃ sādhayan virundhyād dhi pūrvābhyupagataṃ naraḥ ||</li>
          </ol>
        </li>
        <li class="verse" id="v5,3-133">
          <ol class="padas">
            <li>asādhite tu sādhyo 'rtho na tena pratipadyate |</li>
            <li>parāsiddho na paryāptaḥ pareṣāṃ pratipattaye ||</li>
          </ol>
        </li>
        <li class="verse" id="v5,3-134">
          <ol class="padas">
            <li>tenāsādhanatā yuktā, svato 'siddhe tu kiṅkṛtā |</li>
            <li>dvayoḥ siddhasya hetutvaṃ nādṛṣṭāyopadiśyate ||</li>
          </ol>
        </li>
        <li class="verse" id="v5,3-135">
          <ol class="padas">
            <li>pratyeṣyanti svasiddhena sādhanena svayaṃ yataḥ |</li>
            <li>vadet katham asiddhaṃ cet, ityanenāpi kiṃ tava ||</li>
          </ol>
        </li>
        <li class="verse" id="v5,3-136">
          <ol class="padas">
            <li>gṛhītam agṛhītaṃ vā sādhyaṃ vā sādhanāpi vā |</li>
            <li>mayocyate cet tv asiddhaṃ kiṃ tvaṃ na pratipadyase ||</li>
          </ol>
        </li>
        <li class="verse" id="v5,3-137">
          <ol class="padas">
            <li>yatra syāt puruṣādhīnā buddhis tatredam ucyate |</li>
            <li>kuto 'sya pūrvavijñānam ityatretanna yujyate ||</li>
          </ol>
        </li>
        <li class="verse" id="v5,3-138">
          <ol class="padas">
            <li>yadi caivaṃ bhaved atra pratijñāmātra eva hi |</li>
            <li>maddoṣājñānamātreṇa pratipattir bhavet tava ||</li>
          </ol>
        </li>
        <li class="verse" id="v5,3-139">
          <ol class="padas">
            <li>yatas tu sādhanāpekṣā tenāsyaiva pramāṇatā |</li>
            <li>tatsmṛtyutpattimātre tu vākyavyāpāra iṣyate ||</li>
          </ol>
        </li>
        <li class="verse" id="v5,3-140">
          <ol class="padas">
            <li>tasmād yathaiva sādhyāṃśavyāptahetunidarśanāt |</li>
            <li>sādhyaṃ gṛhṇan na vaktāram apekṣeta tathā bhavān ||</li>
          </ol>
        </li>
        <li class="verse" id="v5,3-141">
          <ol class="padas">
            <li>yac cāpi bhavato jñānaṃ pratyakādiḥ kim atra te |</li>
            <li>matprasiddhāsti yuktir vā sādhyaṃ vātra yathecchasi ||</li>
          </ol>
        </li>
        <li class="verse" id="v5,3-142">
          <ol class="padas">
            <li>tasmān na viduṣām etaduttaṃ yujyate yataḥ |</li>
            <li>tava hetur asiddho 'yaṃ mama tena na sādhanam ||</li>
          </ol>
        </li>
        <li class="verse" id="v5,3-143">
          <ol class="padas">
            <li>satyaṃ yadi mamaivātra pratipattiḥ phalaṃ bhavet |</li>
            <li>tadā tvadaprasiddhe 'pi hetau māṃ prati hetutā ||</li>
          </ol>
        </li>
        <li class="verse" id="v5,3-144">
          <ol class="padas">
            <li>yadā tu jñānamātratvapratipattau bhavān mayā |</li>
            <li>pṛṣṭaḥ ko hetur atreti tadaivaṃ nopapadyate ||</li>
          </ol>
        </li>
        <li class="verse" id="v5,3-145">
          <ol class="padas">
            <li>svayaṃ na hy agṛhītena matprasiddhena vā bhavān |</li>
            <li>hetunā sādhyam etat tu pratipannaḥ kathañ cana ||</li>
          </ol>
        </li>
        <li class="verse" id="v5,3-146">
          <ol class="padas">
            <li>na ca vyāpriyate 'nyatra vacanaṃ prāśnikān prati |</li>
            <li>svaniścayāya yo hetus tasyaiva pratipādanāt ||</li>
          </ol>
        </li>
        <li class="verse" id="v5,3-147">
          <ol class="padas">
            <li>matprasiddhatvam etasya kutaś cāvagataṃ tvayā |</li>
            <li>kathaṃ cetthaṃ vivakṣā te svayam artham ajānataḥ ||</li>
          </ol>
        </li>
        <li class="verse" id="v5,3-148">
          <ol class="padas">
            <li>mayi jijñāsamāne 'pi buddhipūrvābhidhāyinaḥ |</li>
            <li>iti jñātvā ca vo vṛddhair bhāṣitobhayasiddhatā ||</li>
          </ol>
        </li>
        <li class="verse" id="v5,3-149">
          <ol class="padas">
            <li>tena yadvanmamaitena tvamadhitsasi hetunā |</li>
            <li>sādhyajñānam, tathaivāham ajñānaṃ tava dūṣaṇaiḥ ||</li>
          </ol>
        </li>
        <li class="verse" id="v5,3-150">
          <ol class="padas">
            <li>yathaiva ca bhavānīdṛk sādhyam uktvāsya sādhanam |</li>
            <li>sādhyānurūpam ajñātvā vihataḥ pratipādanāt ||</li>
          </ol>
        </li>
        <li class="verse" id="v5,3-151">
          <ol class="padas">
            <li>tathaiva pratipādyo 'pi tādṛksādhyabubhutsayā |</li>
            <li>manvānaḥ sādhanaṃ duṣṭaṃ tataḥ sādhyaṃ na budhyate ||</li>
          </ol>
        </li>
        <li class="verse" id="v5,3-152">
          <ol class="padas">
            <li>saṃvittyā sādhanaṃ matvā tatsadbhāve dṛḍhe sthite |</li>
            <li>sādhyasyāsambhavād eva tvaduktaṃ nāvabudhyate ||</li>
          </ol>
        </li>
        <li class="verse" id="v5,3-153">
          <ol class="padas">
            <li>tenāśeyaṃ na kartavyā mohād api mayerite |</li>
            <li>sādhane sādhanaṃ jñātvā para evāvabhotsyate ||</li>
          </ol>
        </li>
        <li class="verse" id="v5,3-154">
          <ol class="padas">
            <li>vispaṣṭaś cākṣapādokto virodho hetusādhyayoḥ |</li>
            <li>yamadṛṣṭvā parair uktam adūṣaṇam idaṃ kila ||</li>
          </ol>
        </li>
        <li class="verse" id="v5,3-155">
          <ol class="padas">
            <li>nanu lokaprasiddhena pūrvam etena hetunā |</li>
            <li>sādhyasiddhir mamāpy āsīt paramārtho 'sya nāstitā ||</li>
          </ol>
        </li>
        <li class="verse" id="v5,3-156">
          <ol class="padas">
            <li>yo 'dhunā paramārthena nāstītyevaṃ prakāśate |</li>
            <li>kathaṃ pūrvam asāv āsīd asaṃścet sādhanaṃ katham ||</li>
          </ol>
        </li>
        <li class="verse" id="v5,3-157">
          <ol class="padas">
            <li>sādhanaṃ ced avaśyaṃ ca paramārthāstitā bhavet |</li>
            <li>siddhir nāparamārthena paramārthasya yujyate ||</li>
          </ol>
        </li>
        <li class="verse" id="v5,3-158">
          <ol class="padas">
            <li>na dṛṣṭā śaśaśṛṅgādeḥ samyagjñānādihetutā |</li>
            <li>bāṣpādināpy adhūmena mithyā vahnyādibodhanam ||</li>
          </ol>
        </li>
        <li class="verse" id="v5,3-159">
          <ol class="padas">
            <li>tasmād asatyahetor yā paramārthe matis tava |</li>
            <li>sāpy asatyā na satyaṃ hi satyābhāsena gamyate ||</li>
          </ol>
        </li>
        <li class="verse" id="v5,3-160">
          <ol class="padas">
            <li>ye 'pi rekhādayo dṛṣṭā varṇānāṃ pratipādakāḥ |</li>
            <li>na te svenāpi rūpeṇa paramārthatvavarjitāḥ ||</li>
          </ol>
        </li>
        <li class="verse" id="v5,3-161">
          <ol class="padas">
            <li>varṇātmanā na satyāś cet, sarvabhāveṣv ayaṃ vidhiḥ |</li>
            <li>padārthāntararūpeṇa na satyaṃ kiñ cid iṣyate ||</li>
          </ol>
        </li>
        <li class="verse" id="v5,3-162">
          <ol class="padas">
            <li>svarūpe vidyamāne tu yad apy evaṃ prakāśate |</li>
            <li>svarūpābhāvakḷptau tu na satyaṃ nāpy asatyatā ||</li>
          </ol>
        </li>
        <li class="verse" id="v5,3-163">
          <ol class="padas">
            <li>hetvādīnāṃ tu bhavataḥ svarūpeṇāpy asatyatā |</li>
            <li>tena bāṣpādivat teṣām upāyatvam, na lekhyavat ||</li>
          </ol>
        </li>
        <li class="verse" id="v5,3-164">
          <ol class="padas">
            <li>upāyānāṃ svarūpaṃ hi saṃvṛttyātmakam eva naḥ |</li>
            <li>tathā ca satyateṣṭaiva svarūpāsatyatā katham ||</li>
          </ol>
        </li>
        <li class="verse" id="v5,3-165">
          <ol class="padas">
            <li>saṃvṛtyā yat svarūpaṃ hi tadvāṅmātranibandhanam |</li>
            <li>hetutvaṃ paramārthasya pratipattuṃ na śaknuyāt ||</li>
          </ol>
        </li>
        <li class="verse" id="v5,3-166">
          <ol class="padas">
            <li>paramāthāc ca lokasya na bhede hetur asti te |</li>
            <li>laukikopāyagamyasya kena syāt paramārthatā ||</li>
          </ol>
        </li>
        <li class="verse" id="v5,3-167">
          <ol class="padas">
            <li>nanv asty api bāhye 'rthe buddhyārūḍhe na sidhyati |</li>
            <li>vāsanāśabdabhedotthavikalpapravibhāgataḥ ||</li>
          </ol>
        </li>
        <li class="verse" id="v5,3-168">
          <ol class="padas">
            <li>nyāyavidbhir idaṃ coktaṃ dharmādau buddhim āśrite |</li>
            <li>vyavahāro 'numānādeḥ kalpyate na bahiḥsthite ||</li>
          </ol>
        </li>
        <li class="verse" id="v5,3-169">
          <ol class="padas">
            <li>astīdaṃ vacanaṃ teṣām idaṃ tatra parīkṣyatām |</li>
            <li>bhedo 'sataḥ kathaṃ hi syād buddhiśabdayoḥ ||</li>
          </ol>
        </li>
        <li class="verse" id="v5,3-170">
          <ol class="padas">
            <li>nirvastuke kathañ cin nu prasavo buddhiśabdayoḥ |</li>
            <li>śabdabhedo 'pi bhavatas tadabhāvān na sidhyati ||</li>
          </ol>
        </li>
        <li class="verse" id="v5,3-171">
          <ol class="padas">
            <li>yadi vā vidyamāno 'pi bhedo buddhiprakalpitaḥ |</li>
            <li>sādhyasādhanadharmāder vyavahārāya kalpyate ||</li>
          </ol>
        </li>
        <li class="verse" id="v5,3-172">
          <ol class="padas">
            <li>tato bhavatprayukte 'smin sādhane yāvad ucyate |</li>
            <li>sarvatrotpadyate buddhir iti dūṣaṇatā bhavet ||</li>
          </ol>
        </li>
        <li class="verse" id="v5,3-173">
          <ol class="padas">
            <li>yaś ca mantras tv ayokto 'yaṃ dharmyādau buddhim āśrite |</li>
            <li>na bāhyāpekṣayā sa syād asiddhyādau mayerite ||</li>
          </ol>
        </li>
        <li class="verse" id="v5,3-174">
          <ol class="padas">
            <li>buddhiprakḷptisidhiś ca bhavatāṃ vyavahāriṇam |</li>
            <li>maduktaṃ dūṣaṇaṃ siddhaṃ tvaduktaṃ tu na sādhanam ||</li>
          </ol>
        </li>
        <li class="verse" id="v5,3-175">
          <ol class="padas">
            <li>bāhyārthavyavahāritvāj jñānotpāde sthite 'pi naḥ |</li>
            <li>kathañ cin na hi kalpyeta vyavahāro 'rthavarjitaḥ ||</li>
          </ol>
        </li>
        <li class="verse" id="v5,3-176">
          <ol class="padas">
            <li>nanu yadvanmayā hetur neṣyate dūṣaṇaṃ tathā |</li>
            <li>tena me dūṣaṇābhāvād aduṣṭaṃ sādhanaṃ bhavet ||</li>
          </ol>
        </li>
        <li class="verse" id="v5,3-177">
          <ol class="padas">
            <li>nedānīṃ dūṣaṇaiḥ kāryam, sādhanābhāvato yadi |</li>
            <li>tvayaivāsmadabhipretā svapakṣāsiddhir āśritā ||</li>
          </ol>
        </li>
        <li class="verse" id="v5,3-178">
          <ol class="padas">
            <li>na cāsti vāsanābhedo nimittāsambhavāt tava |</li>
            <li>jñānabhedo nimittaṃ cet, tasya bhedaḥ kathaṃ punaḥ ||</li>
          </ol>
        </li>
        <li class="verse" id="v5,3-179">
          <ol class="padas">
            <li>vāsanābhedataś cet syāt, prāptam anyonyasaṃśrayam |</li>
            <li>svacchasya jñānarūpasya na hi bhedaḥ svato 'sti te ||</li>
          </ol>
        </li>
        <li class="verse" id="v5,3-180">
          <ol class="padas">
            <li>pramāṇaṃ vāsanāstitve bhede vāpi na vidyate |</li>
            <li>kuryād grāhakabhedaṃ sā grāhyabhedas tu kiṅkutaḥ ||</li>
          </ol>
        </li>
        <li class="verse" id="v5,3-181">
          <ol class="padas">
            <li>saṃvittyā jāyamānā hi smṛtimātraṃ karoty asau |</li>
            <li>kṣaṇikeṣu ca cit teṣu vināśe ca niranvaye ||</li>
          </ol>
        </li>
        <li class="verse" id="v5,3-182">
          <ol class="padas">
            <li>vāsyavāsakayoś caivam asāhityān na vāsanā |</li>
            <li>pūrvakṣaṇair anutpanno vāsyate nottaraḥ kṣaṇaḥ ||</li>
          </ol>
        </li>
        <li class="verse" id="v5,3-183">
          <ol class="padas">
            <li>uttareṇa vinaṣṭatvān na ca pūrvasya vāsanā |</li>
            <li>sāhitye 'pi tayor naiva sambandho 'stīty avāsanā ||</li>
          </ol>
        </li>
        <li class="verse" id="v5,3-184">
          <ol class="padas">
            <li>kṣaṇikatvād dvyasyāpi vyāpāro na parasparam |</li>
            <li>vinaśyac ca kathaṃ vastu vāsyate 'nyena naśyatā ||</li>
          </ol>
        </li>
        <li class="verse" id="v5,3-185">
          <ol class="padas">
            <li>avasthitā hi vāsyante bhāvābhāvair avasthitaiḥ |</li>
            <li>avasthito hi pūrvasmād bhidyate nottaro yadi ||</li>
          </ol>
        </li>
        <li class="verse" id="v5,3-186">
          <ol class="padas">
            <li>pūrvavad vāsanā tatra na syād evāviśeṣataḥ |</li>
            <li>bhaṅgure pūrvasādṛśyād bhinnatvāc cāsti vāsanā ||</li>
          </ol>
        </li>
        <li class="verse" id="v5,3-187">
          <ol class="padas">
            <li>naitad asty anurūpaṃ tu kṣaṇikatve dhiyāṃ tava |</li>
            <li>pūrvajñānaṃ tv anutpannaṃ kāryaṃ nārabhate kvacit ||</li>
          </ol>
        </li>
        <li class="verse" id="v5,3-188">
          <ol class="padas">
            <li>na vinaṣṭaṃ, na tasyāsti niṣpannasya kṣaṇaṃ sthitiḥ |</li>
            <li>tenotpannavinaṣṭatvān nāsty ārambhakṣaṇo 'pi hi ||</li>
          </ol>
        </li>
        <li class="verse" id="v5,3-189">
          <ol class="padas">
            <li>niranvayavinaṣṭatvād ānurūpyaṃ kutaḥ punaḥ |</li>
            <li>na tadīyosti kaś cic ca dharma uttarabuddhiṣu ||</li>
          </ol>
        </li>
        <li class="verse" id="v5,3-190">
          <ol class="padas">
            <li>samānadharmatāṃ muktvā nānurūpyaṃ ca vidyate |</li>
            <li>yadi syād ānurūpyāc ca vāsanā godhiyo yadā ||</li>
          </ol>
        </li>
        <li class="verse" id="v5,3-191">
          <ol class="padas">
            <li>hastibuddhir bhavet tatra vailakṣaṇyān na vāsanā |</li>
            <li>tataḥ paraṃ ca gojñānaṃ nirmūlatvān na sambhavet ||</li>
          </ol>
        </li>
        <li class="verse" id="v5,3-192">
          <ol class="padas">
            <li>sarvaṃ vilakṣaṇaṃ jñānaṃ na syād eva vilakṣaṇāt |</li>
            <li>bāhyārthānugrahābhāvāt pārārthyenāvaśīkṛtāḥ ||</li>
          </ol>
        </li>
        <li class="verse" id="v5,3-193">
          <ol class="padas">
            <li>niranvayavināśinyaḥ kuryuḥ kāryaṃ kathaṃ kramāt |</li>
            <li>vināśe kāraṇasyeṣṭaḥ kāryārambhaś ca nānyathā ||</li>
          </ol>
        </li>
        <li class="verse" id="v5,3-194">
          <ol class="padas">
            <li>tataiva jñānanāśena vinaṣṭāḥ sarvavāsanāḥ |</li>
            <li>tena sarvābhya etābhyaḥ sarvākāraṃ yadutthitam ||</li>
          </ol>
        </li>
        <li class="verse" id="v5,3-195">
          <ol class="padas">
            <li>jñānam ekakṣaṇenaiva vināśaṃ gantum arhati |</li>
            <li>yady āśrayavināśe 'pi śaktyanāśo 'bhyupeyate ||</li>
          </ol>
        </li>
        <li class="verse" id="v5,3-196">
          <ol class="padas">
            <li>kṣaṇikatvaṃ ca hīyeta na cārambho 'nyathā bhavet |</li>
            <li>vāsanānāṃ pravāho 'pi yadi jñānapravāhavat ||</li>
          </ol>
        </li>
        <li class="verse" id="v5,3-197">
          <ol class="padas">
            <li>vāsanātas tato jñānaṃ na syāt tasmāc ca vāsanā |</li>
            <li>kuryātāṃ tulyam evaite nānyonyaṃ tu kadā cana ||</li>
          </ol>
        </li>
        <li class="verse" id="v5,3-198">
          <ol class="padas">
            <li>nānyo vilakṣaṇo hetur yenānyādṛk phalaṃ bhavet |</li>
            <li>tasmāt saṃvṛtisatyaiṣā kalpitā nāsti tattvataḥ ||</li>
          </ol>
        </li>
        <li class="verse" id="v5,3-199">
          <ol class="padas">
            <li>na cedṛśena bhavena kāryam utpadyate kva cit |</li>
            <li>yasya tv avasthito jñātā jñānābhyāsena yujyate ||</li>
          </ol>
        </li>
        <li class="verse" id="v5,3-200">
          <ol class="padas">
            <li>sa tasya vāsanādhāro vāsanāpi sa eva vā |</li>
            <li>kusume bījapūrāder yallākṣādyupasicyate |</li>
            <li>tadrūpasyaiva saṃkrāntiḥ phale tasya, ity avāsanā ||</li>
          </ol>
        </li>
        <li class="verse" id="v5,3-201">
          <ol class="padas">
            <li>yuktyānupetām asatīṃ prakalpya yadvāsanām arthanirākriyeyam ||</li>
            <li>āsthānivṛttyarthamavādi bauddhair grāhaṃ gatās tatra kathañ cid anye ||</li>
          </ol>
        </li>
      </ol>
      <h1 id="5,4_śunyavāda_SNV">{5,4 śunyavāda SNV}</h1>
      <ol class="verses">
        <li class="verse" id="v5,4-1">
          <ol class="padas">
            <li>evam ukte 'numānasya jñānam āśritya dūṣaṇe |</li>
            <li>jñānapravṛttyaśaktyā tu paraḥ pratyavatiṣṭhate ||</li>
          </ol>
        </li>
        <li class="verse" id="v5,4-2">
          <ol class="padas">
            <li>yat tāvanmanyamānena pratyakṣaṃ bhavatocyate |</li>
            <li>dūṣaṇaṃ tadvirodhādi tadidānīṃ parīkṣyatām ||</li>
          </ol>
        </li>
        <li class="verse" id="v5,4-3">
          <ol class="padas">
            <li>pravartituṃ hi kiṃ śaktaṃ stambhādyarthe bahiḥ sthite |</li>
            <li>atha vātmāṃśa evaitat grāhye kṣīṇaṃ na vastuni ||</li>
          </ol>
        </li>
        <li class="verse" id="v5,4-4">
          <ol class="padas">
            <li>tad yady etena bāhyo 'rtho gṛhyate dūṣaṇaṃ tataḥ |</li>
            <li>tvaduktaṃ sarvam ātmāṃśe grāhye tannopapadyate ||</li>
          </ol>
        </li>
        <li class="verse" id="v5,4-5">
          <ol class="padas">
            <li>tatra tāvad idaṃ siddhaṃ sarvaprāṇabhṛtām api |</li>
            <li>grāhyataṃ nīlapītādidīrghādyākāravastunaḥ ||</li>
          </ol>
        </li>
        <li class="verse" id="v5,4-6">
          <ol class="padas">
            <li>na cāpy ākārabhedena jñānajñeyāvadhāraṇā |</li>
            <li>na cānyataradharmatvaṃ vispaṣṭaṃ tatra gṛhyate ||</li>
          </ol>
        </li>
        <li class="verse" id="v5,4-7">
          <ol class="padas">
            <li>gṛhyamāṇasya cāstitvaṃ nāgrāhyasyāpramāṇakam |</li>
            <li>tasmād ākāravad vastu grāhyatvād vidyate dhruvam ||</li>
          </ol>
        </li>
        <li class="verse" id="v5,4-8">
          <ol class="padas">
            <li>ataḥ parīkṣamāṇānāṃ jñānam ākāravad yadi |</li>
            <li>tanmātre ca pramā kṣīṇā tato nāsty arthakalpanā ||</li>
          </ol>
        </li>
        <li class="verse" id="v5,4-9">
          <ol class="padas">
            <li>yadi vākāravattā syād bāhyasyaiveha vastunaḥ |</li>
            <li>tad asti gṛhyamāṇatvāt tatsiddhaivāsti dhīr api ||</li>
          </ol>
        </li>
        <li class="verse" id="v5,4-10">
          <ol class="padas">
            <li>kiṃ tāvad atra yuktaṃ syāj jñānam ākāravat,   kutaḥ |</li>
            <li>ekam ākāravad vastu grāhyam ity adhyagīṣmahi ||</li>
          </ol>
        </li>
        <li class="verse" id="v5,4-11">
          <ol class="padas">
            <li>tad yady ākāravānartho bāhyaḥ kalpyate tasya ca |</li>
            <li>grāhyatvam anyathā na syād iti grāhakakalpanā ||</li>
          </ol>
        </li>
        <li class="verse" id="v5,4-12">
          <ol class="padas">
            <li>tenākāravataḥ kḷptād grāhyād ākāravarjitam |</li>
            <li>vastvantaraṃ prakalpyaṃ syād grāhakaṃ niṣpramāṇakam ||</li>
          </ol>
        </li>
        <li class="verse" id="v5,4-13">
          <ol class="padas">
            <li>tasyākalpanam icchaṃś ced arthe grāhakatāṃ vadeḥ |</li>
            <li>saṃjñāmātre visaṃvadaḥ sidddhā tv ekārthakalpanā ||</li>
          </ol>
        </li>
        <li class="verse" id="v5,4-14">
          <ol class="padas">
            <li>grāhyagrāhakayor aikyaṃ sarvathā pratipādyate |</li>
            <li>bāhyābhyantararūpaś ca parikalpyo mṛṣeṣyate ||</li>
          </ol>
        </li>
        <li class="verse" id="v5,4-15">
          <ol class="padas">
            <li>matpakṣe yady api svaccho jñānātmā paramārthataḥ |</li>
            <li>tathāpy anādau saṃsāre pūrvajñānaprasūtibhiḥ ||</li>
          </ol>
        </li>
        <li class="verse" id="v5,4-16">
          <ol class="padas">
            <li>citrābhiś citrahetutvād vāsanābhir upaplavāt |</li>
            <li>svānurūpyeṇa nīlādi grāhyagrāhakarūṣitam ||</li>
          </ol>
        </li>
        <li class="verse" id="v5,4-17">
          <ol class="padas">
            <li>pravibhaktam ivotpannaṃ nānyam artham apekṣate |</li>
            <li>anyonyahetutā caiva jñānaśaktyor anādikā ||</li>
          </ol>
        </li>
        <li class="verse" id="v5,4-18">
          <ol class="padas">
            <li>anekakalpanāyāś ca jyāyasī hy ekakalpanā |</li>
            <li>śaktimātrasya bhedaś ca vastubhedād viśiṣyate ||</li>
          </ol>
        </li>
        <li class="verse" id="v5,4-19">
          <ol class="padas">
            <li>tasmād ubhayasiddhatvāj jñānasyākārakalpanā |</li>
            <li>jyāyasī, bhavatas tv arthaṃ kalpayitvā bhaved iyam ||</li>
          </ol>
        </li>
        <li class="verse" id="v5,4-20">
          <ol class="padas">
            <li>tadasiddhāvaśaktatvāt, tenaivaṃ viprakṛṣṭatā |</li>
            <li>pratyāsannaṃ ca,   sambaddhaṃ grāhyaṃ mama bhaviṣyati ||</li>
          </ol>
        </li>
        <li class="verse" id="v5,4-21">
          <ol class="padas">
            <li>itaś cākāravajjñānam, yasmāt tadvat prakāśakam |</li>
            <li>svayamprakāśahīnasya bāhyasyopāsanaṃ matam ||</li>
          </ol>
        </li>
        <li class="verse" id="v5,4-22">
          <ol class="padas">
            <li>na cāgrhīte jñānākhye prakāśyo 'rtho 'vadhāryate |</li>
            <li>tadadhīnaprakāśatvād dīpābhāse yathā ghaṭaḥ ||</li>
          </ol>
        </li>
        <li class="verse" id="v5,4-23">
          <ol class="padas">
            <li>utpanneṣv api cārtheṣu prakāśābhāvataḥ kva cit |</li>
            <li>pratibandhakayogād vā saṃvittir nopajāyate ||</li>
          </ol>
        </li>
        <li class="verse" id="v5,4-24">
          <ol class="padas">
            <li>jñānasyotpadyamānasya pratibandho na kaś cana |</li>
            <li>na cāprakāśarūpatvaṃ yenāsyāgrahaṇaṃ bhavet ||</li>
          </ol>
        </li>
        <li class="verse" id="v5,4-25">
          <ol class="padas">
            <li>prāk cārthagrahaṇādiṣṭā tasyotpattis tadaiva ca |</li>
            <li>saṃvedanaṃ bhaved asya, na cet kālāntare 'pi na ||</li>
          </ol>
        </li>
        <li class="verse" id="v5,4-26">
          <ol class="padas">
            <li>kiṃ hi tasya bhaved ūrdhvaṃ prāk ca nāsīn na yena tat |</li>
            <li>pūrvaṃ gṛhītaṃ paścāt ca gṛhītam iti bhāṣyate ||</li>
          </ol>
        </li>
        <li class="verse" id="v5,4-27">
          <ol class="padas">
            <li>jñānāntarasya cotpattiṃ prakāśo na pratīkṣate |</li>
            <li>tasya tasyāpi cānyena saṃvittāvasthitir bhavet ||</li>
          </ol>
        </li>
        <li class="verse" id="v5,4-28">
          <ol class="padas">
            <li>jñānapṛṣṭena yo 'py ūrdhvam arthābhāve 'pi |</li>
            <li>parāmarśo 'rthorūpasya sa kathaṃ vopapadyate ||</li>
          </ol>
        </li>
        <li class="verse" id="v5,4-29">
          <ol class="padas">
            <li>tadrūpamārthamālikhya yadi dhīrnopajāyate |</li>
            <li>bhūtakāle ca yadyarthas tatpūrvaṃ nopalakṣitaḥ ||</li>
          </ol>
        </li>
        <li class="verse" id="v5,4-30">
          <ol class="padas">
            <li>vaktāraś cāpi dṛśyante varttamānārthabuddhiṣu |</li>
            <li>nīlo 'rtho 'yaṃ yato me 'tra tadrūpā jāyate matiḥ ||</li>
          </ol>
        </li>
        <li class="verse" id="v5,4-31">
          <ol class="padas">
            <li>tasmāt pūrvagṛhītāsu buddhiṣv arthopalmbhanam |</li>
            <li>na copalabdhir astīhi nirākārāsu buddhiṣu ||</li>
          </ol>
        </li>
        <li class="verse" id="v5,4-32">
          <ol class="padas">
            <li>vivekabuddhyabhāvāc ca, sākārasya ca darśanāt |</li>
            <li>ākāravattayā bodho jñānasyaiva prasajyate ||</li>
          </ol>
        </li>
        <li class="verse" id="v5,4-33">
          <ol class="padas">
            <li>na hy evaṃ kalpanā śakyā nirākārād ito matiḥ |</li>
            <li>gṛhyate 'rthas tataḥ paścāt sākāraḥ sampratīyate ||</li>
          </ol>
        </li>
        <li class="verse" id="v5,4-34">
          <ol class="padas">
            <li>ākāravattvabhedo hi jñātvā śakyeta bhāṣitum |</li>
            <li>prāgbuddhigrahaṇād arthe saṃvittir neti sādhitam ||</li>
          </ol>
        </li>
        <li class="verse" id="v5,4-35">
          <ol class="padas">
            <li>na cārthākāra evāyaṃ jñānārūḍhaḥ pratīyate |</li>
            <li>na hi so 'ntaḥpraveśāya paryāpto nārthahānaye ||</li>
          </ol>
        </li>
        <li class="verse" id="v5,4-36">
          <ol class="padas">
            <li>itthambhāve pramāṇaṃ ca tasya vaktuṃ na śakyate |</li>
            <li>tadīyapratibimbatvam etasmād eva neṣyate ||</li>
          </ol>
        </li>
        <li class="verse" id="v5,4-37">
          <ol class="padas">
            <li>niścandre bimbarūpaṃ hi dṛṣṭaṃ yena divā jalam |</li>
            <li>sa rātrau khe ca taṃ dṛṣṭvā jānāti pratibimbatām ||</li>
          </ol>
        </li>
        <li class="verse" id="v5,4-38">
          <ol class="padas">
            <li>vijñāne na kadā cit tu prāṅ nirākāradarśanam |</li>
            <li>bāhye vākāravattādhīr yenaivaṃ kalpanā bhavet ||</li>
          </ol>
        </li>
        <li class="verse" id="v5,4-39">
          <ol class="padas">
            <li>śabdagandharasānāṃ ca kīdṛśī pratibimbatā |</li>
            <li>jñāne ca gṛhyamāṇasya kathaṃ syād arthadharmatā ||</li>
          </ol>
        </li>
        <li class="verse" id="v5,4-40">
          <ol class="padas">
            <li>bāhyābhyantaradeśatvān na cārthajñānayor mithaḥ |</li>
            <li>samparko 'sti yato mohādavivekamatir bhavet ||</li>
          </ol>
        </li>
        <li class="verse" id="v5,4-41">
          <ol class="padas">
            <li>asammūḍhasya cādṛṣṭe na sammohaprakalpanā |</li>
            <li>kalpyamāne 'tha vāpy evaṃ tad dvayor avatiṣṭhate ||</li>
          </ol>
        </li>
        <li class="verse" id="v5,4-42">
          <ol class="padas">
            <li>saṃsargadhama ākāras tasmād eva na yujyate |</li>
            <li>deśabhedād asaṃsargaḥ, mūrāmūrtatayā tathā ||</li>
          </ol>
        </li>
        <li class="verse" id="v5,4-43">
          <ol class="padas">
            <li>tailokyena prasaṅgāc ca saṃsargo naikakālatā |</li>
            <li>na cāpy ārjavataḥ sthānaṃ jñāne nārthasya vidyate ||</li>
          </ol>
        </li>
        <li class="verse" id="v5,4-44">
          <ol class="padas">
            <li>sarvathā kalpanāyāṃ ca cakṣuṣāpi rasādayaḥ |</li>
            <li>gṛhyeran sarvabhāvānāmaṇvākārāś ca tadgatāḥ ||</li>
          </ol>
        </li>
        <li class="verse" id="v5,4-45">
          <ol class="padas">
            <li>na cāpi viṣayatvena sthāne saṃsargakalpanā |</li>
            <li>viṣayatvaṃ hi kīdṛk syāt prāgākāropalambhanāt ||</li>
          </ol>
        </li>
        <li class="verse" id="v5,4-46">
          <ol class="padas">
            <li>na hy asañcetito bhāvo viṣayatvena kalpyate |</li>
            <li>viṣayatvāt tadākāra ākārād viṣayaś ca saḥ ||</li>
          </ol>
        </li>
        <li class="verse" id="v5,4-47">
          <ol class="padas">
            <li>dvayor ākāranirmuktaṃ sattvaṃ saṃsṛṣṭatā tathā |</li>
            <li>svarūpataḥ paricchidya vaktum ityādi yujyate ||</li>
          </ol>
        </li>
        <li class="verse" id="v5,4-48">
          <ol class="padas">
            <li>na cāpy asyeha sadbhāvaḥ prāg gṛhīto na copari |</li>
            <li>na hy ākāravinirmuktaṃ grāhyam astīti bhāṣitam ||</li>
          </ol>
        </li>
        <li class="verse" id="v5,4-49">
          <ol class="padas">
            <li>tasmād arthena saṃsargo niṣpramāṇaka eva te |</li>
            <li>jñānavaicitryasiddhyarthaṃ na cāstyarthasya kalpanā ||</li>
          </ol>
        </li>
        <li class="verse" id="v5,4-50">
          <ol class="padas">
            <li>tadadhīnaṃ hi vaicitryaṃ kva dṛṣṭaṃ yena kalpyate |</li>
            <li>nirākāreṇa cotpattir vaicitryākārayoḥ katham ||</li>
          </ol>
        </li>
        <li class="verse" id="v5,4-51">
          <ol class="padas">
            <li>nirākārāc ca viṣayād buddhyākāro 'tivismayaḥ |</li>
            <li>smṛtisvapnādibodhe ca syād anākāratā tava ||</li>
          </ol>
        </li>
        <li class="verse" id="v5,4-52">
          <ol class="padas">
            <li>na hi tatrārthasaṃsargaḥ kevalā vāsanaiva tu |</li>
            <li>hetutvenopapanneti saiva jāgraddhiyām api ||</li>
          </ol>
        </li>
        <li class="verse" id="v5,4-53">
          <ol class="padas">
            <li>anvayavyatirekābhyām evaṃ jñānasya gamyate |</li>
            <li>na hi bāhyasya jñānāpeto nidarśyate ||</li>
          </ol>
        </li>
        <li class="verse" id="v5,4-54">
          <ol class="padas">
            <li>bāhyāpeto mayā yadvat,   tasmāt saṃsargavāgiyam |</li>
            <li>nirākāre 'pi vijñāne vāsanāsv eva yujyate ||</li>
          </ol>
        </li>
        <li class="verse" id="v5,4-55">
          <ol class="padas">
            <li>dvayor apy eka ākāra ityetasyāpramāṇatā |</li>
            <li>deśabhedād asaṃsargaḥ, dvayoś cānavadhāraṇāt ||</li>
          </ol>
        </li>
        <li class="verse" id="v5,4-56">
          <ol class="padas">
            <li>evam evārthabuddhyoḥ syāt sādṛśyān nāvibhaktatā |</li>
            <li>bhede jñāte hi sādṛśyaṃ nājñāte syāt khapuṣpavat ||</li>
          </ol>
        </li>
        <li class="verse" id="v5,4-57">
          <ol class="padas">
            <li>tathā dvicandramāyādāv anyathārthe vyavasthite |</li>
            <li>yā syād ākārasaṃvittir nāsāv arthanibandhanā ||</li>
          </ol>
        </li>
        <li class="verse" id="v5,4-58">
          <ol class="padas">
            <li>nakṣatraṃ tārakā tiṣyo dārā ityevamādiṣu |</li>
            <li>naikatrārthe viruddhatvāl liṅgānekatvasambhavaḥ ||</li>
          </ol>
        </li>
        <li class="verse" id="v5,4-59">
          <ol class="padas">
            <li>parivrāṭkāmukaśunāṃ kuṇapādimatis tathā |</li>
            <li>dīrghahrasvatvabuddhiś ca hy ekasminn apy apekṣayā ||</li>
          </ol>
        </li>
        <li class="verse" id="v5,4-60">
          <ol class="padas">
            <li>ghaṭatvāt pārthavadravyaprameyādimatis tathā |</li>
            <li>yugapadgrāhakāṇāṃ ca na syād aikātmyavattayā ||</li>
          </ol>
        </li>
        <li class="verse" id="v5,4-61">
          <ol class="padas">
            <li>nārthe hy ekatra yugapad viruddhākārasambhavaḥ |</li>
            <li>pratyayānāṃ tu bhinnatvād bhavec chaktyanusārataḥ ||</li>
          </ol>
        </li>
        <li class="verse" id="v5,4-62">
          <ol class="padas">
            <li>nirapekṣaṃ svarūpeṇa tasmāj jñānaṃ yadākṛti |</li>
            <li>tathārtho na yathārthaṃ tu jñānam utpadyate kva cit ||</li>
          </ol>
        </li>
        <li class="verse" id="v5,4-63">
          <ol class="padas">
            <li>itthaṃ vijñānatantratve ko nv arthaṃ kalpayiṣyati |</li>
            <li>dhīranāropitākārā svātmany evopayokṣyate ||</li>
          </ol>
        </li>
        <li class="verse" id="v5,4-64">
          <ol class="padas">
            <li>naitad asti, tvayaikaṃ hi grāhyaṃ grāhakam iṣyate |</li>
            <li>na caikasyaivam ātmatve dṛṣṭāntaḥ kaścid asti te ||</li>
          </ol>
        </li>
        <li class="verse" id="v5,4-65">
          <ol class="padas">
            <li>agnyādayo ghaṭādīnāṃ prasiddhā ye prakāśakāḥ |</li>
            <li>na te prakāśyarūpā hi prakāśasya, anapekṣaṇāt ||</li>
          </ol>
        </li>
        <li class="verse" id="v5,4-66">
          <ol class="padas">
            <li>grāhyatvaṃ tu yadā teṣāṃ tadākṣaṃ grāhakaṃ matam |</li>
            <li>akṣagrahaṇakāle tu grāhikā dhīr bhaviṣyati ||</li>
          </ol>
        </li>
        <li class="verse" id="v5,4-67">
          <ol class="padas">
            <li>tasyāṃ tu gṛhyamāṇāyām anyā dhīr grāhikeṣyate |</li>
            <li>nanv ātmā grāhako grāhyo bhavatābhyupagamyate ||</li>
          </ol>
        </li>
        <li class="verse" id="v5,4-68">
          <ol class="padas">
            <li>kathañcid dharmarūpeṇa bhinnatvāt pratyayasya tat |</li>
            <li>grāhakatvaṃ bhavet tatra grāhyaṃ dravyādi cātmanaḥ ||</li>
          </ol>
        </li>
        <li class="verse" id="v5,4-69">
          <ol class="padas">
            <li>yas tu nātyantabhedo 'tra kva vāsāv iṣyate mayā |</li>
            <li>pratyāsattinimittā tu pratyagātmapravarttitā ||</li>
          </ol>
        </li>
        <li class="verse" id="v5,4-70">
          <ol class="padas">
            <li>asmatprayogasambhinnā jñānasyaiva tu kartari |</li>
            <li>bhavantī tatra saṃvittir yujyetāpy ātmakartṛkā ||</li>
          </ol>
        </li>
        <li class="verse" id="v5,4-71">
          <ol class="padas">
            <li>na cātra karaṇajñānagrāhakākāravedanam |</li>
            <li>grāhyatvaṃ yena buddheḥ syād abhinnatve 'pi pūrvavat ||</li>
          </ol>
        </li>
        <li class="verse" id="v5,4-72">
          <ol class="padas">
            <li>anyarūpāpi saṃvittir yady anyaviṣayeṣyate |</li>
            <li>jñānākārāpi saṃvittiḥ kasmān nārthasya kalpyate ||</li>
          </ol>
        </li>
        <li class="verse" id="v5,4-73">
          <ol class="padas">
            <li>abhinnatvaṃ yadā ceṣṭaṃ grāhyagrāhakavastunoḥ |</li>
            <li>tadānyatarasaṃvittau dvyākāraṃ grahaṇaṃ bhavet ||</li>
          </ol>
        </li>
        <li class="verse" id="v5,4-74">
          <ol class="padas">
            <li>yadā tu grāhyam ākāraṃ nīlādi pratipadyate |</li>
            <li>na tadā grāhakākārā saṃvittir dṛśyate kva cit ||</li>
          </ol>
        </li>
        <li class="verse" id="v5,4-75">
          <ol class="padas">
            <li>tasmād abhinnatā cet syāt tasyāpy anubhavo bhavet |</li>
            <li>grāhyo vā nānubhūyeta grāhakānanubhūtivat ||</li>
          </ol>
        </li>
        <li class="verse" id="v5,4-76">
          <ol class="padas">
            <li>grāhakagrahaṇe 'py evaṃ grāhyasaṃvedanaṃ bhavet |</li>
            <li>śuddham eva nirākāraṃ grāhakaṃ saṃvidasti hi ||</li>
          </ol>
        </li>
        <li class="verse" id="v5,4-77">
          <ol class="padas">
            <li>grāhyād abhinnatāyā ca sā saṃvittir na yujyate |</li>
            <li>grāhako vā na gṛhyeta tadgrāhyānanubhūtivat ||</li>
          </ol>
        </li>
        <li class="verse" id="v5,4-78">
          <ol class="padas">
            <li>yathāvad grāhyasaṃvittau grāhakagrahaṇe 'pi vā |</li>
            <li>grāhyagrāhakasaṃvittir nāsty eva syād dvayor api ||</li>
          </ol>
        </li>
        <li class="verse" id="v5,4-79">
          <ol class="padas">
            <li>sa bahirdeśasambaddhaḥ ity anena nirūpyate |</li>
            <li>grāhyākārasya saṃvittir grāhakānubhavād ṛte ||</li>
          </ol>
        </li>
        <li class="verse" id="v5,4-80">
          <ol class="padas">
            <li>paraṃ prati hi sādhyatvad arthasyākārasiddhaye |</li>
            <li>bahirdeśena sambandho na hetutvāya kalpate ||</li>
          </ol>
        </li>
        <li class="verse" id="v5,4-81">
          <ol class="padas">
            <li>tasmād bahir itīhedaṃ niṣkṛṣṭaṃ grāhakāṃśataḥ |</li>
            <li>saṃvedyaṃ nīlapītādi pratyakṣāder udāhṛtam ||</li>
          </ol>
        </li>
        <li class="verse" id="v5,4-82">
          <ol class="padas">
            <li>na pūrvaṃ jñāyate buddhir ityatraitad vadiṣyate |</li>
            <li>grāhakasyaiva saṃvittir lakṣyate grahaṇe kva cit ||</li>
          </ol>
        </li>
        <li class="verse" id="v5,4-83">
          <ol class="padas">
            <li>na smarāmi mayā ko 'pi gṛhīto 'rthas tadeti hi |</li>
            <li>smaranti grāhakotpādagrāhyarūpavivarjitam ||</li>
          </ol>
        </li>
        <li class="verse" id="v5,4-84">
          <ol class="padas">
            <li>tasmād abhinnatāyāṃ ca grāhye 'pi smaraṇaṃ bhavet |</li>
            <li>grāhakasmṛtinirbhāsāt tatrāpy eṣaiva gṛhyate ||</li>
          </ol>
        </li>
        <li class="verse" id="v5,4-85">
          <ol class="padas">
            <li>tadatyantāvinābhāvān naikākāraṃ hi jāyate |</li>
            <li>anvayavyatirekābhyāṃ siddhaivaṃ bhinnatā tayoḥ ||</li>
          </ol>
        </li>
        <li class="verse" id="v5,4-86">
          <ol class="padas">
            <li>grāhyāṃśo grāhakāṃśena gṛhyate, grāhakaḥ punaḥ |</li>
            <li>gṛhyeteti na vaktavyam, grāhakāntaravarjanāt ||</li>
          </ol>
        </li>
        <li class="verse" id="v5,4-87">
          <ol class="padas">
            <li>grāhyāṃśenāpy aśaktatvān na tasya grahaṇaṃ bhavet |</li>
            <li>grāhakatvena caitasya hīyetaiva dvirūpatā ||</li>
          </ol>
        </li>
        <li class="verse" id="v5,4-88">
          <ol class="padas">
            <li>grāhake gṛhyamāṇe ca grāhyamātraprasañjanam |</li>
            <li>na syād ākāra ekaś ced itarasyāpi nāstitā ||</li>
          </ol>
        </li>
        <li class="verse" id="v5,4-89">
          <ol class="padas">
            <li>udbhavābhibhavābhyāṃ ca grāhyāgrāhyatvadarśanam |</li>
            <li>yathā dīpaprabhādīnāṃ rūpamātropalambhanam ||</li>
          </ol>
        </li>
        <li class="verse" id="v5,4-90">
          <ol class="padas">
            <li>divā cāgneḥ samīpasthaiḥ sparśa evopalabhyate |</li>
            <li>gandhavad dravyavṛttau ca gandhasyaivopalambhanam ||</li>
          </ol>
        </li>
        <li class="verse" id="v5,4-91">
          <ol class="padas">
            <li>na guṇāntarasaṃvittir yathātrābhibhavāt, tathā |</li>
            <li>nākārāntarasaṃvittir grāhyagrāhakabuddhiṣu ||</li>
          </ol>
        </li>
        <li class="verse" id="v5,4-92">
          <ol class="padas">
            <li>grāhyād ananyabhūto 'pi kaś cin naivopalabhyate |</li>
            <li>nityānityādayo dharmāḥ śabdādigrahaṇe yathā ||</li>
          </ol>
        </li>
        <li class="verse" id="v5,4-93">
          <ol class="padas">
            <li>abhedaṃ vābhyupetyāyaṃ prasaṅgo yadi gīyate |</li>
            <li>ekasmin gṛhyamāṇe 'śe na gṛhyetāparaḥ katham ||</li>
          </ol>
        </li>
        <li class="verse" id="v5,4-94">
          <ol class="padas">
            <li>tasmād yat syād yadā yogyaṃ tasyaiva grahaṇaṃ tadā |</li>
            <li>dvayaṃ ca tvadupanyastaṃ śaktyabhāvān na gṛhyate ||</li>
          </ol>
        </li>
        <li class="verse" id="v5,4-95">
          <ol class="padas">
            <li>kuto 'yam ekavastutve yogyāyogyatvasambhavaḥ |</li>
            <li>udbhavābhibhavātmatvaṃ kathaṃ caikasya kalpitam ||</li>
          </ol>
        </li>
        <li class="verse" id="v5,4-96">
          <ol class="padas">
            <li>ekāṃśābhibhave ca syād itarābhibhavo 'pi te |</li>
            <li>tathā tasyābhibhūtatvād grāhyatvaṃ na ca yujyate ||</li>
          </ol>
        </li>
        <li class="verse" id="v5,4-97">
          <ol class="padas">
            <li>ayogyatā vikalpyaivam, dṛṣṭāntā ye 'tra kīrtitāḥ |</li>
            <li>rūpādibhedāt tatra syād udbhavābhibhavādyapi ||</li>
          </ol>
        </li>
        <li class="verse" id="v5,4-98">
          <ol class="padas">
            <li>yadāpy ekāntato bhedo rūpāder na parasparam |</li>
            <li>tadāpi dravyarūpasya pariṇāmas tathā tathā ||</li>
          </ol>
        </li>
        <li class="verse" id="v5,4-99">
          <ol class="padas">
            <li>abhinnatve 'pi na grāhyam iti yac cābravīd bhavān |</li>
            <li>kṛtakatvādidharmāṇāṃ dhībhede 'nanyatā katham ||</li>
          </ol>
        </li>
        <li class="verse" id="v5,4-100">
          <ol class="padas">
            <li>na hy anyatpratyayād asti bhinnād grāhyasya bhedakam |</li>
            <li>na ceyattaiva bhedasya deśato mūrtito 'pi vā ||</li>
          </ol>
        </li>
        <li class="verse" id="v5,4-101">
          <ol class="padas">
            <li>kāraṇānāṃ hi sambandhaḥ kāryaiḥ kṛtakocyate |</li>
            <li>vibhāgo 'vayavānāṃ ca bhavet kva cid anityatā ||</li>
          </ol>
        </li>
        <li class="verse" id="v5,4-102">
          <ol class="padas">
            <li>buddhyāder ātmarūpādisthānaṃ nāśitvam ucyate |</li>
            <li>nityatvaṃ sarvadā sattā, vastutvaṃ saiva kīrtyate ||</li>
          </ol>
        </li>
        <li class="verse" id="v5,4-103">
          <ol class="padas">
            <li>pramāṇajñānasambandhaḥ prameyajñeyatocyate |</li>
            <li>sarvatra cātra bhinnatvam asti kena cid ātmanā ||</li>
          </ol>
        </li>
        <li class="verse" id="v5,4-104">
          <ol class="padas">
            <li>tasmād yathaiva rūpāder deśabhedādibhir vinā |</li>
            <li>buddhibhedena bhedo 'sti tathaivātra pratīyatām ||</li>
          </ol>
        </li>
        <li class="verse" id="v5,4-105">
          <ol class="padas">
            <li>atyantabhinnatāsmābhir naiva kasya cid iṣyate |</li>
            <li>sarvaṃ hi vasturūpeṇa bhidyate na parasparam ||</li>
          </ol>
        </li>
        <li class="verse" id="v5,4-106">
          <ol class="padas">
            <li>sarvaṃ ca kṛtakatvādi kriyāhetvādyapekṣayā |</li>
            <li>gṛhyate tadasaṃvittāvabhede 'pi na gṛhyate ||</li>
          </ol>
        </li>
        <li class="verse" id="v5,4-107">
          <ol class="padas">
            <li>jñāne naivaṃvidho bhedo nāpekṣānyatra vidyate |</li>
            <li>paraspareṇa cāpekṣā syāc cet, sannihitaś ca saḥ ||</li>
          </ol>
        </li>
        <li class="verse" id="v5,4-108">
          <ol class="padas">
            <li>nanu grāhakam ityevaṃ grāhyam ity api vā matiḥ |</li>
            <li>nīlādigrahaṇe nāstīty apekṣā katham ucyate ||</li>
          </ol>
        </li>
        <li class="verse" id="v5,4-109">
          <ol class="padas">
            <li>mā bhūd evaṃ tathāpy atra dvyākāre grahaṇaṃ bhavet |</li>
            <li>evaṃ cāgṛhyamāṇe vā jñāne dvyākāratā katham ||</li>
          </ol>
        </li>
        <li class="verse" id="v5,4-110">
          <ol class="padas">
            <li>uttarottaravijñānaviśeṣād yā prakalpyate |</li>
            <li>grāhakākārasaṃvittiḥ smaraṇāc cānumānikī ||</li>
          </ol>
        </li>
        <li class="verse" id="v5,4-111">
          <ol class="padas">
            <li>ekākāraṃ kila jñānaṃ prathamaṃ yadi kalpyate |</li>
            <li>tatas tadviṣayāpy anyā tadrūpaiva matir bhavet ||</li>
          </ol>
        </li>
        <li class="verse" id="v5,4-112">
          <ol class="padas">
            <li>ghaṭavijñānatajjñānaviśeṣo 'to na sidhyati |</li>
            <li>grāhakākārasaṃvittau tv ākārapracayo bhavet ||</li>
          </ol>
        </li>
        <li class="verse" id="v5,4-113">
          <ol class="padas">
            <li>jāyate pūrvavijñānaṃ dvyākāraṃ yatra tat punaḥ |</li>
            <li>tasyātmīyaś ca pūrvau ca viṣayasthāvupaplutau ||</li>
          </ol>
        </li>
        <li class="verse" id="v5,4-114">
          <ol class="padas">
            <li>preṣv ākāravṛddhyaivaṃ pūrvebhyo bhinnatā, tathā |</li>
            <li>grāhyavat smaraṇāt paścāt saṃvittau grāhakaḥ purā ||</li>
          </ol>
        </li>
        <li class="verse" id="v5,4-115">
          <ol class="padas">
            <li>na tāvad evamākārān paśyāmaḥ pracayānvitān |</li>
            <li>viṣayavyapadeśāc ca narte jñānanirūpaṇam ||</li>
          </ol>
        </li>
        <li class="verse" id="v5,4-116">
          <ol class="padas">
            <li>tasmāj jñānātmanaikatve grāhyabhedanibandhaḥ |</li>
            <li>saṃvittibhedaḥ siddho 'tra kimākārāntareṇa naḥ ||</li>
          </ol>
        </li>
        <li class="verse" id="v5,4-117">
          <ol class="padas">
            <li>nirākāratasāmye 'pi yathākāravatāṃ dhruvam |</li>
            <li>bhedaḥ svābhāvikas tadvajjñānānāṃ kiṃ na sidhyati ||</li>
          </ol>
        </li>
        <li class="verse" id="v5,4-118">
          <ol class="padas">
            <li>smṛter uttarakālaṃ cetyetanmithyaiva gīyate |</li>
            <li>tadaiva hy asya saṃvittir arthāpattyopajāyate ||</li>
          </ol>
        </li>
        <li class="verse" id="v5,4-119">
          <ol class="padas">
            <li>gṛhītam eva yac coktaṃ tadabhedāt, na tad, yataḥ |</li>
            <li>nāsmabhir vākyavṛttes tvaṃ nimittam anuyujyase ||</li>
          </ol>
        </li>
        <li class="verse" id="v5,4-120">
          <ol class="padas">
            <li>grāhyagrāhakataivāsya kena cin nopalabhyate |</li>
            <li>pratyakṣajñānapakṣe ca naiṣā syād ānumānikī ||</li>
          </ol>
        </li>
        <li class="verse" id="v5,4-121">
          <ol class="padas">
            <li>ekākāre ca vijñāne yady anyo 'py atra kalpyate |</li>
            <li>sahasrākārataikasya kasmān na parikalpyate ||</li>
          </ol>
        </li>
        <li class="verse" id="v5,4-122">
          <ol class="padas">
            <li>grāhyagrāhakayor bhedo nanv asty eva parasparam |</li>
            <li>siddho naḥ pakṣa evaṃ syāt,   na, jñānatvād abhedataḥ ||</li>
          </ol>
        </li>
        <li class="verse" id="v5,4-123">
          <ol class="padas">
            <li>bhinnābhinnatvam ekasya kuto 'tra parikalpitam |</li>
            <li>tvayā sāṃkhyamatenaivam uktvā buddhasya śāsanam ||</li>
          </ol>
        </li>
        <li class="verse" id="v5,4-124">
          <ol class="padas">
            <li>ekaṃ ced grāhakaṃ grāhyaṃ kuto bhinnatvavāgiyam |</li>
            <li>bhinnaṃ cet katham ucyeta tasyaikatvaṃ punas tvayā ||</li>
          </ol>
        </li>
        <li class="verse" id="v5,4-125">
          <ol class="padas">
            <li>ekajñānād ananyatvād grāhyagrāhakayor mithaḥ |</li>
            <li>ekatvena bhavej jñānaṃ grāhyaṃ grākam eva vā ||</li>
          </ol>
        </li>
        <li class="verse" id="v5,4-126">
          <ol class="padas">
            <li>tatra cānyatarāpāye dvitīyāpāyataḥ punaḥ |</li>
            <li>jñānasyāṃśadvayāsattvān naiḥsvābhāvyād abhāvatā ||</li>
          </ol>
        </li>
        <li class="verse" id="v5,4-127">
          <ol class="padas">
            <li>bhinnābhyāṃ vāpy abhinnatvād bhedo jñānātmano bhavet |</li>
            <li>tatsvātmanaḥ, tataś caivaṃ siddhaṃ vastudvayaṃ hi naḥ ||</li>
          </ol>
        </li>
        <li class="verse" id="v5,4-128">
          <ol class="padas">
            <li>tayoś ca yadi saṃjñeyaṃ jñānam ity astv arthāpi vā |</li>
            <li>jñānaṃ jñāyata ityartho dhīrbhāve karaṇe 'pi vā ||</li>
          </ol>
        </li>
        <li class="verse" id="v5,4-129">
          <ol class="padas">
            <li>sarvathā vastubhedo naḥ siddhaḥ śabdo yathāruci |</li>
            <li>pravartatāṃ na nas tatra kācid vipratipannatā ||</li>
          </ol>
        </li>
        <li class="verse" id="v5,4-130">
          <ol class="padas">
            <li>atha saty api bhinnatve grāhyaṃ jñānāntaraṃ bhavet |</li>
            <li>jñānatve tasya kā yuktiḥ, pūrvoktā yadi seṣyate ||</li>
          </ol>
        </li>
        <li class="verse" id="v5,4-131">
          <ol class="padas">
            <li>jñānaṃ jñānam itīdaṃ tu na dvayor anuvartate |</li>
            <li>vyatiriktaṃ ca sāmānyaṃ tvayā nābhyupagamyate ||</li>
          </ol>
        </li>
        <li class="verse" id="v5,4-132">
          <ol class="padas">
            <li>vyatireke tayor jñānān na jñānātmakatā bhavet |</li>
            <li>tadrūparahitatve ca jñānābhāvaḥ prasajyate ||</li>
          </ol>
        </li>
        <li class="verse" id="v5,4-133">
          <ol class="padas">
            <li>tābhyāṃ ca tasya sambandhe pratyekaṃ vyatiṣajya ca |</li>
            <li>bhedasāvayavatvādi doṣo vaiśeṣikādivat ||</li>
          </ol>
        </li>
        <li class="verse" id="v5,4-134">
          <ol class="padas">
            <li>yathā hi teṣāṃ jātyādau doṣā hy uktāḥ parair amī |</li>
            <li>tathaivaiṣāṃ prasajyante bhinnābhinnārthasaṅgatau ||</li>
          </ol>
        </li>
        <li class="verse" id="v5,4-135">
          <ol class="padas">
            <li>tābhyām avyatireke vā bhedaḥ pūrvokta eva te |</li>
            <li>sādṛśyāpohasāmānyakalpanā vārayiṣyate ||</li>
          </ol>
        </li>
        <li class="verse" id="v5,4-136">
          <ol class="padas">
            <li>vastvantarasya cābhāvāt tvayāpoho 'pi duṣkaraḥ |</li>
            <li>nājñānaṃ nāma kiñ cit syād apohyaṃ jñānavādinaḥ ||</li>
          </ol>
        </li>
        <li class="verse" id="v5,4-137">
          <ol class="padas">
            <li>apoho na hy abhāvasya kathañ cid upapadyate |</li>
            <li>vastvantaram abhāvaḥ syād, apohyatvāc ca vastutā ||</li>
          </ol>
        </li>
        <li class="verse" id="v5,4-138">
          <ol class="padas">
            <li>tenājñānanivṛttau hi jñāne 'nyārtha prasajyate |</li>
            <li>kalpitaṃ syād apohyaṃ cet, nātyantāsatyakalpanā ||</li>
          </ol>
        </li>
        <li class="verse" id="v5,4-139">
          <ol class="padas">
            <li>buddhir ajñānanirbhāsā tavājñānaṃ prakalitam |</li>
            <li>tataś ca jñānam evaikam apohyatvena sammatam ||</li>
          </ol>
        </li>
        <li class="verse" id="v5,4-140">
          <ol class="padas">
            <li>na cātmāpoha evāsti kva cit sāmānyakalpane |</li>
            <li>vṛkṣasya na hy apohyatvaṃ vṛkṣeṇaiva kadā cana ||</li>
          </ol>
        </li>
        <li class="verse" id="v5,4-141">
          <ol class="padas">
            <li>apohye caiva vijñāne jñānatvaṃ na bhavet tava |</li>
            <li>vṛkṣatvaṃ na hy apohyeṣu kalaśādiṣu yujyate ||</li>
          </ol>
        </li>
        <li class="verse" id="v5,4-142">
          <ol class="padas">
            <li>tataś cājñānam evārtha ity abhinnārthatā bhavet |</li>
            <li>ajñānapratyayaś cāyaṃ kimālambana iṣyate ||</li>
          </ol>
        </li>
        <li class="verse" id="v5,4-143">
          <ol class="padas">
            <li>na tāvaj jñānanirmuktam ajñānaṃ grāhyam asti te |</li>
            <li>na ca vastu niṣiddhaṃ tadabhāvaḥ kiṃ na gṛhyate ||</li>
          </ol>
        </li>
        <li class="verse" id="v5,4-144">
          <ol class="padas">
            <li>bhāvo na gṛhyate yena tasyābhāveṣu kā kathā |</li>
            <li>svāṃśaparyavasānaṃ ca tulyam atrāpi kāraṇam ||</li>
          </ol>
        </li>
        <li class="verse" id="v5,4-145">
          <ol class="padas">
            <li>tena jñānāntaraṃ vā syād grāhyam ātmāṃśa eva vā |</li>
            <li>svarūpaviparītaṃ ca kathaṃ grāhyaṃ pratīyate ||</li>
          </ol>
        </li>
        <li class="verse" id="v5,4-146">
          <ol class="padas">
            <li>yathoṣṇe 'nuṣṇadhīr nāsti, jñāne 'py ajñānadhīs tathā |</li>
            <li>tena na jñānamātratve syād apohyaṃ kathañ cana ||</li>
          </ol>
        </li>
        <li class="verse" id="v5,4-147">
          <ol class="padas">
            <li>grāhyagrāhakayoś cāto na jñānātmasamānatā |</li>
            <li>tasmād anyataratredaṃ jñānatvaṃ sampratīyate ||</li>
          </ol>
        </li>
        <li class="verse" id="v5,4-148">
          <ol class="padas">
            <li>tatrāpy ubhayasiddhatvād grāhakasyeti gamyate |</li>
            <li>vastubhede prasiddhe ca vyapadeśo yathāruci ||</li>
          </ol>
        </li>
        <li class="verse" id="v5,4-149">
          <ol class="padas">
            <li>jñānam astūbhayaṃ vārtho grāhako vārtha ucyatām |</li>
            <li>buddhyor ayugapadbhāvān na dvayor mayamānatā ||</li>
          </ol>
        </li>
        <li class="verse" id="v5,4-150">
          <ol class="padas">
            <li>kṣaṇikā hītyanenoktam,   artho hy ekaḥ prasajyate |</li>
            <li>anyonyanirapekṣatvād yugapac cāpi janmani ||</li>
          </ol>
        </li>
        <li class="verse" id="v5,4-151">
          <ol class="padas">
            <li>mānameyatvāstitvam, kriyākārakavarjanāt |</li>
            <li>arthavijñānayor atra yā mitiṃ prati saṅgatiḥ ||</li>
          </ol>
        </li>
        <li class="verse" id="v5,4-152">
          <ol class="padas">
            <li>kāryakāraṇabhāvo 'yam, nānyatraivaṃ ca dṛśyate |</li>
            <li>niyamaś ca na labhyeta savyadakṣiṇaśṛṅgavat ||</li>
          </ol>
        </li>
        <li class="verse" id="v5,4-153">
          <ol class="padas">
            <li>idaṃ kāryam ayaṃ hetuḥ, dvayaṃ na,   anyonyasaṃśrayāt |</li>
            <li>tadbhāvabhāvitāmātraṃ hetuḥ kair naiva varṇyate ||</li>
          </ol>
        </li>
        <li class="verse" id="v5,4-154">
          <ol class="padas">
            <li>paurvāparyavinirmuktaṃ kāryakāraṇalakṣaṇam |</li>
            <li>gavāśvasya yathā nāsti paurvāparye 'pi tat tathā ||</li>
          </ol>
        </li>
        <li class="verse" id="v5,4-155">
          <ol class="padas">
            <li>yugapajjāyamāne 'pi santatyantaraje kṣaṇe |</li>
            <li>rūpādiṣu ghaṭe yadvat, tasmāt pūrvam avasthite ||</li>
          </ol>
        </li>
        <li class="verse" id="v5,4-156">
          <ol class="padas">
            <li>yo yasmāj jāyate paścāt sa tatkāryam itīṣyate |</li>
            <li>hetuhetumatāṃ siddhaṃ yaugapadyanidarśanam ||</li>
          </ol>
        </li>
        <li class="verse" id="v5,4-157">
          <ol class="padas">
            <li>yat pradīpaprabhādyuktaṃ sūkṣamaḥ kālo 'sti tatra naḥ |</li>
            <li>durlakṣas tu yathā vedhaḥ padmapattraśate tathā ||</li>
          </ol>
        </li>
        <li class="verse" id="v5,4-158">
          <ol class="padas">
            <li>bhāgayor yaugapadyena tathaiva syān nirākriyā |</li>
            <li>na ca śaktyarpaṇadvāraṃ krameṇālambanaṃ bhavet ||</li>
          </ol>
        </li>
        <li class="verse" id="v5,4-159">
          <ol class="padas">
            <li>grāhyaṃ tadā hy atītaṃ syāt, tadrūpyaṃ cāpramāṇakam |</li>
            <li>atītvānuviddho hi smṛtyā grāhyo 'nubhūyate ||</li>
          </ol>
        </li>
        <li class="verse" id="v5,4-160">
          <ol class="padas">
            <li>tadvad eva bhaved atra, svapne na syāt, viparyayāt |</li>
            <li>tatra hy avartamāno 'pi gṛhyate vartamānavat ||</li>
          </ol>
        </li>
        <li class="verse" id="v5,4-161">
          <ol class="padas">
            <li>bādhajñānād idaṃ bhrāntam, na tv atraivaṃ viparyayaḥ |</li>
            <li>tasmāt pratyakṣabuddhīnāṃ nātito viṣayo bhavet ||</li>
          </ol>
        </li>
        <li class="verse" id="v5,4-162">
          <ol class="padas">
            <li>atītatvād yathaivāsāṃ vṛtto janmāntareṣu yaḥ |</li>
            <li>tadrūpatvena vā jñānaṃ hetur bhāvivad ucyate ||</li>
          </ol>
        </li>
        <li class="verse" id="v5,4-163">
          <ol class="padas">
            <li>atītatve 'pi nārtho 'yaṃ dhr eṣety atra kā pramā |</li>
            <li>atītaṃ yac ca vijñānaṃ grāhyatvena prakalpitam ||</li>
          </ol>
        </li>
        <li class="verse" id="v5,4-164">
          <ol class="padas">
            <li>tasmād grāhakarūpaṃ vā grāhyaṃ vobhayathāpi vā |</li>
            <li>grāhyākāratvamātre syād arthaḥ śabdāntareṇa te ||</li>
          </ol>
        </li>
        <li class="verse" id="v5,4-165">
          <ol class="padas">
            <li>svakāle cāpy asaṃvitter na syāc chaktyarpaṇaṃ tataḥ |</li>
            <li>yathaivānāgatāj jñānāt santatyantarajād api ||</li>
          </ol>
        </li>
        <li class="verse" id="v5,4-166">
          <ol class="padas">
            <li>dṛḍhatvenāpy avijñātāt tathotpannād vinaśyataḥ |</li>
            <li>kevalagrāhakatve tu viṣayatvaṃ na yujyate ||</li>
          </ol>
        </li>
        <li class="verse" id="v5,4-167">
          <ol class="padas">
            <li>kimapekṣya ca tasyedaṃ grāhakatvaṃ prakalpyate |</li>
            <li>dvyākāratā nirastaiva,   saṃvedyeta tadaiva ca ||</li>
          </ol>
        </li>
        <li class="verse" id="v5,4-168">
          <ol class="padas">
            <li>tataś cottaravijñānaṃ na pratīkṣeta bodhakam |</li>
            <li>dvyākārakalpanāyāṃ ca parasyātmāṃśa eva te ||</li>
          </ol>
        </li>
        <li class="verse" id="v5,4-169">
          <ol class="padas">
            <li>pramāparyavasānena nātīto viṣayo bhavet |</li>
            <li>pūrvagrāhyasarūpatve grāhakatvaṃ prahīyate ||</li>
          </ol>
        </li>
        <li class="verse" id="v5,4-170">
          <ol class="padas">
            <li>grāhakākāramātre syād viṣayo nāsarūpataḥ |</li>
            <li>na ca śaktyarpaṇasyātra vyāpāra upalabhyate ||</li>
          </ol>
        </li>
        <li class="verse" id="v5,4-171">
          <ol class="padas">
            <li>śaktyarpaṇasya cābhāvo yuṣmatpakṣe prasādhitaḥ |</li>
            <li>santānāntaravac caiṣāṃ niṣedhyā hetusādhyatā ||</li>
          </ol>
        </li>
        <li class="verse" id="v5,4-172">
          <ol class="padas">
            <li>vāsyavāsakabhāvaś ca jñānatvād ekasantatau |</li>
            <li>tasmād yadbhāsakaṃ rūpaṃ tadgrāhyāt tasya bhinnatā ||</li>
          </ol>
        </li>
        <li class="verse" id="v5,4-173">
          <ol class="padas">
            <li>tatsaṃvittāv asaṃvitte rasādigrāhakaṃ yathā |</li>
            <li>grāhyaṃ tadgrāhakāc caiva tatparāmṛśatā yataḥ ||</li>
          </ol>
        </li>
        <li class="verse" id="v5,4-174">
          <ol class="padas">
            <li>na parāmṛśyate 'vaśyaṃ rasādigrāhakaṃ yathā |</li>
            <li>dvayaṃ paraspareṇaivaṃ bhinnaṃ sādhyaṃ rasādivat ||</li>
          </ol>
        </li>
        <li class="verse" id="v5,4-175">
          <ol class="padas">
            <li>aikarūpyeṇa cājñānāt santānāntarabuddhivat |</li>
            <li>jñānaṃ svāṃśaṃ na gṛhṇāti jñānotpatteḥ svaśaktivat ||</li>
          </ol>
        </li>
        <li class="verse" id="v5,4-176">
          <ol class="padas">
            <li>grāhyatvapratiṣedhaś ca dvayahīnā hi vāsate |</li>
            <li>caitrajñānaṃ tadudbhūtajñānāṃśagrāhyabodhakam ||</li>
          </ol>
        </li>
        <li class="verse" id="v5,4-177">
          <ol class="padas">
            <li>jñānatvān na bhaved yadvat tasya dehāntarodbhavam |</li>
            <li>etayaiva diśā vācyā śaktidvayanirākriyā ||</li>
          </ol>
        </li>
        <li class="verse" id="v5,4-178">
          <ol class="padas">
            <li>pramāṇāntarasiddhatvād anyatrānekaśaktitā |</li>
            <li>na tv atra kāraṇaṃ tādṛk śaktibhedakṛdasti te ||</li>
          </ol>
        </li>
        <li class="verse" id="v5,4-179">
          <ol class="padas">
            <li>tasmād ubhayasiddhatvāl lāghavād yaḥ parigrahaḥ |</li>
            <li>upāyatvāc ca yat tasya pūrvagrahaṇakalpanam ||</li>
          </ol>
        </li>
        <li class="verse" id="v5,4-180">
          <ol class="padas">
            <li>cakṣuradīndriyair atra tadanaikāntikaṃ bhavet |</li>
            <li>yad apy apratibaddhatvād utpattau gṛhyatām iti ||</li>
          </ol>
        </li>
        <li class="verse" id="v5,4-181">
          <ol class="padas">
            <li>tatrātmanā na śaktyaṃ tannānyotpattis tadasti vā |</li>
            <li>tenaitat kāraṇābhāvāt tadānīṃ nānubhūyate ||</li>
          </ol>
        </li>
        <li class="verse" id="v5,4-182">
          <ol class="padas">
            <li>nānyathā hy arthasadbhāvo dṛṣṭaḥ sannupapadyate |</li>
            <li>jñānaṃ cen netyataḥ paścāt pramāṇam upajāyate ||</li>
          </ol>
        </li>
        <li class="verse" id="v5,4-183">
          <ol class="padas">
            <li>na cāpy apratibandhena kevalena graho bhavet |</li>
            <li>viśiṣṭakāraṇābhāve 'py artho naivānubhūyate ||</li>
          </ol>
        </li>
        <li class="verse" id="v5,4-184">
          <ol class="padas">
            <li>vyāpṛtaṃ cārthasaṃvittau jñānaṃ nātmānamṛcchati |</li>
            <li>tena prakāśakatve 'pi bodhāyānyat pratīkṣyate ||</li>
          </ol>
        </li>
        <li class="verse" id="v5,4-185">
          <ol class="padas">
            <li>īdṛśaṃ vā prakāśatvaṃ tasyārthānubhavātmakam |</li>
            <li>na cātmānubhavo 'sty asyetyātmano na prakāśakam ||</li>
          </ol>
        </li>
        <li class="verse" id="v5,4-186">
          <ol class="padas">
            <li>sati prakāśakatve ca vyavasthā dṛśyate yathā |</li>
            <li>rūpādau cakṣurādīnāṃ tathātrāpi bhaviṣyati ||</li>
          </ol>
        </li>
        <li class="verse" id="v5,4-187">
          <ol class="padas">
            <li>prakāśakatvaṃ bāhye 'rthe śaktyabhāvāt tu nātmani |</li>
            <li>anyena vānubhāve 'sāv anavasthā prasajyate ||</li>
          </ol>
        </li>
        <li class="verse" id="v5,4-188">
          <ol class="padas">
            <li>tatra tatra smṛtiṃ dṛṣṭvā sarvānubhavakalpanā |</li>
            <li>ekena tv anubhūtatve sarvaṃ tatraiva sambhavet ||</li>
          </ol>
        </li>
        <li class="verse" id="v5,4-189">
          <ol class="padas">
            <li>tatrāpi smṛtir ity etan na lokānumataṃ vacaḥ |</li>
            <li>na hi vijñānasantānaṃ kaś cit smarati laukikaḥ ||</li>
          </ol>
        </li>
        <li class="verse" id="v5,4-190">
          <ol class="padas">
            <li>ghaṭādāv agṛhīte 'rthe yadi tāvad anantaram |</li>
            <li>arthāpattyāv abudhyante vijñānāni punaḥ punaḥ ||</li>
          </ol>
        </li>
        <li class="verse" id="v5,4-191">
          <ol class="padas">
            <li>yāvacchramaṃ tataḥ paścāt tāvatyeva smariṣyati |</li>
            <li>tadā tv akalpite 'py evaṃ smṛtivarndhyāsutādivat ||</li>
          </ol>
        </li>
        <li class="verse" id="v5,4-192">
          <ol class="padas">
            <li>smṛtibhrāntaś ca yāpy atra paścāj jñāneṣu jāyate |</li>
            <li>tadaivārthasmṛter eṣāṃ tajñānādipramāṇatā ||</li>
          </ol>
        </li>
        <li class="verse" id="v5,4-193">
          <ol class="padas">
            <li>yāvacchramaṃ ca tadbuddhis tatprabandhe mahaty api |</li>
            <li>śramād rucyānyasamparkād vicchedo viṣayeṣv iva ||</li>
          </ol>
        </li>
        <li class="verse" id="v5,4-194">
          <ol class="padas">
            <li>tatrāpi smṛtir ity eṣāṃ prathame pratyaye yadi |</li>
            <li>tanmātragrahaṇād evaṃ nānavasthā prasajyate ||</li>
          </ol>
        </li>
        <li class="verse" id="v5,4-195">
          <ol class="padas">
            <li>smaraṇaṃ tv atha sarveṣu tatsiddhyai grahaṇaṃ tathā |</li>
            <li>pramāṇavattvād āyātaḥ pravāhaḥ kena vāryate ||</li>
          </ol>
        </li>
        <li class="verse" id="v5,4-196">
          <ol class="padas">
            <li>atha tānyādyavijñānaviṣayāṇīti kalpyate |</li>
            <li>nottarottarabuddhīnāṃ viśeṣa upapadyate ||</li>
          </ol>
        </li>
        <li class="verse" id="v5,4-197">
          <ol class="padas">
            <li>vijñānaviṣayatvaṃ ca yasya sarvāsu buddhiṣu |</li>
            <li>ghaṭavijñāna tajñānaviśeṣas tena durlabhaḥ ||</li>
          </ol>
        </li>
        <li class="verse" id="v5,4-198">
          <ol class="padas">
            <li>smaran yathaiva vijñānaṃ nirākāraṃ smaratyayam |</li>
            <li>tathā smaran gṛhītārthaṃ nirākāratayā smaret ||</li>
          </ol>
        </li>
        <li class="verse" id="v5,4-199">
          <ol class="padas">
            <li>jñānapṛṣṭena yo 'py ūrdhvaṃ parāmarśo bhavaty asau |</li>
            <li>tasyārtheṣv abhyupāyatvān na tu grāhyatvakāritaḥ ||</li>
          </ol>
        </li>
        <li class="verse" id="v5,4-200">
          <ol class="padas">
            <li>pratyāsannatvasambandhau grāhyatvāsambhavāc cyutau |</li>
            <li>viṣayatvena vāpy etau staḥ kiṃ deśāvibhāgataḥ ||</li>
          </ol>
        </li>
        <li class="verse" id="v5,4-201">
          <ol class="padas">
            <li>arthākārasya yo 'py ukto mithyājñāneṣv asambhavaḥ |</li>
            <li>dośakālānyathāmātrasambhavaḥ keṣu cit kṛtaḥ ||</li>
          </ol>
        </li>
        <li class="verse" id="v5,4-202">
          <ol class="padas">
            <li>pratyakṣād anyavijñānam atītānāgatair api |</li>
            <li>janyate 'rthe bhavantīṣu vāsanāsvasatīṣu vā ||</li>
          </ol>
        </li>
        <li class="verse" id="v5,4-203">
          <ol class="padas">
            <li>yaḥ punar nānubhūto 'rtho na vāpy anubhaviṣyate |</li>
            <li>vāsanābhāvatas tatra tavāpy anubhavaḥ katham ||</li>
          </ol>
        </li>
        <li class="verse" id="v5,4-204">
          <ol class="padas">
            <li>vināpi vāsanātaś ced buddhir utpadyate tataḥ |</li>
            <li>vāsanāyā nimittatvam abhyupetaṃ virudhyate ||</li>
          </ol>
        </li>
        <li class="verse" id="v5,4-205">
          <ol class="padas">
            <li>vāsanā ced bhavet tatra sā ca saṃvittipūrvikā |</li>
            <li>tathā sati ca pūrvatra gṛhītaḥ kvāpy asau dhruvam ||</li>
          </ol>
        </li>
        <li class="verse" id="v5,4-206">
          <ol class="padas">
            <li>evaṃ ca naiva vaktavyam atyantābhavanaṃ kva cit |</li>
            <li>anyathānupapatyā hi siddhā janmāntare 'stitā ||</li>
          </ol>
        </li>
        <li class="verse" id="v5,4-207">
          <ol class="padas">
            <li>duṣṭatvena ca vijñānam anyathāpi vyavasthitam |</li>
            <li>pṛthivyādiṣu gṛhṇīyād ākāraṃ tannibandhanam ||</li>
          </ol>
        </li>
        <li class="verse" id="v5,4-208">
          <ol class="padas">
            <li>tānyapāsya tu naivārthe kva cid ākārakalpanā |</li>
            <li>na jñānaṃ hy anavaṣṭambham ātmānaṃ labdhum arhati ||</li>
          </ol>
        </li>
        <li class="verse" id="v5,4-209">
          <ol class="padas">
            <li>vijñānasyaiva vā kāryaṃ yady eṣo 'nye ca kalpitāḥ |</li>
            <li>viśeṣaḥ ko 'tra yenāyam atyantāsannitīṣyate ||</li>
          </ol>
        </li>
        <li class="verse" id="v5,4-210">
          <ol class="padas">
            <li>tasmād bhrāntir api tv eṣāṃ kalpayantyartham eva naḥ |</li>
            <li>kalpayatyanyathā santaṃ na tv ātmānaṃ vyavasyati ||</li>
          </ol>
        </li>
        <li class="verse" id="v5,4-211">
          <ol class="padas">
            <li>tataś ca bādhakajñānād vācoyuktir iyaṃ bhavet |</li>
            <li>arthe 'nyathāpi saty eṣa dhiyākāraḥ pratīyate ||</li>
          </ol>
        </li>
        <li class="verse" id="v5,4-212">
          <ol class="padas">
            <li>dvicandrādimatiṣv evam, tārakādimatau tathā |</li>
            <li>strītvādyanyatra dṛṣṭaṃ syāt, kathañ cid veha sambhavet ||</li>
          </ol>
        </li>
        <li class="verse" id="v5,4-213">
          <ol class="padas">
            <li>śabdamātrapratīyā vā, dṛṣṭair vā kaiś cid iṅganāt |</li>
            <li>saṃstyānaprasavasthānair yathā pātañjale mate ||</li>
          </ol>
        </li>
        <li class="verse" id="v5,4-214">
          <ol class="padas">
            <li>tena liṅgatrayasyātra sadbhāvaḥ syāt pramāṇavān |</li>
            <li>apekṣābhedataś cātra virodho 'pi na vidyate ||</li>
          </ol>
        </li>
        <li class="verse" id="v5,4-215">
          <ol class="padas">
            <li>kuṇapādimatau caivaṃ sārvarūpye vyavasthite |</li>
            <li>vāsanāḥ sahakāriṇyo vyavasthākāradarśane ||</li>
          </ol>
        </li>
        <li class="verse" id="v5,4-216">
          <ol class="padas">
            <li>svapratyayānukāro hi bahvākāreṣu vastuṣu |</li>
            <li>nirdhāraṇe bhaved dhetur nāpūrvākārakalpane ||</li>
          </ol>
        </li>
        <li class="verse" id="v5,4-217">
          <ol class="padas">
            <li>tathā dīrghaghaṭatvādau bhinnāpekṣānibandhanā |</li>
            <li>ākārabhedasampattir aviruddhā bhaviṣyati ||</li>
          </ol>
        </li>
        <li class="verse" id="v5,4-218">
          <ol class="padas">
            <li>nānekākārasaṃvitter nirākāratvakalpanā |</li>
            <li>yuktā, pratītibhedāt tu bahvākāratvasambhavaḥ ||</li>
          </ol>
        </li>
        <li class="verse" id="v5,4-219">
          <ol class="padas">
            <li>saṃvitteś ca viruddhānām ekasminn api sambhavaḥ |</li>
            <li>ekākāraṃ bhaved ekam iti neśvarabhāṣitam ||</li>
          </ol>
        </li>
        <li class="verse" id="v5,4-220">
          <ol class="padas">
            <li>tathaiva tadupetavyaṃ yad yathaivopalabhyate |</li>
            <li>na cāpy aikāntikaṃ tasya syād ekatvaṃ ca vastunaḥ ||</li>
          </ol>
        </li>
        <li class="verse" id="v5,4-221">
          <ol class="padas">
            <li>tasmād deśādisadbhāvanimittaiḥ pratyayaiḥ pṛthak |</li>
            <li>vastvākārāḥ pratīyerann udbhavābhibhavātmakāḥ ||</li>
          </ol>
        </li>
        <li class="verse" id="v5,4-222">
          <ol class="padas">
            <li>yugapadgrāhāṇāṃ ca yo yadākāravācinam |</li>
            <li>śabdaṃ smarati tenāsāv ākāraḥ sampratīyate ||</li>
          </ol>
        </li>
        <li class="verse" id="v5,4-223">
          <ol class="padas">
            <li>nityaṃ satsu tathā loke rūpādiṣu ghaṭe pṛthak |</li>
            <li>cakṣurādyanurodhena saṃvittir vyavatiṣṭhate ||</li>
          </ol>
        </li>
        <li class="verse" id="v5,4-224">
          <ol class="padas">
            <li>evam eva ghaṭatvādau sarvān prati bhavaty api |</li>
            <li>vācakasmṛtibhedena saṃvittir vyavatiṣṭhate ||</li>
          </ol>
        </li>
        <li class="verse" id="v5,4-225">
          <ol class="padas">
            <li>tasmād bahiḥ sthito 'py ātmā narāṇāṃ cakṣurādibhiḥ |</li>
            <li>prāpya vāprāpya vā buddher viṣayatvena kalpyate ||</li>
          </ol>
        </li>
        <li class="verse" id="v5,4-226">
          <ol class="padas">
            <li>vadanti laukikā yac ca yādṛg jñānaṃ tathā bahiḥ |</li>
            <li>te punar jñānasaṃvittyā tathārthaṃ prati jānate ||</li>
          </ol>
        </li>
        <li class="verse" id="v5,4-227">
          <ol class="padas">
            <li>grāhakatvena vijñānaṃ yathārthaṃ naḥ samarpayet |</li>
            <li>tādṛgarthaḥ sa ityevaṃ teṣāṃ vā tadupāyataḥ ||</li>
          </ol>
        </li>
        <li class="verse" id="v5,4-228">
          <ol class="padas">
            <li>laiṅgikāsattvam aprāptair etair bāhyārthavādibhiḥ |</li>
            <li>jñānānubhavam utkramya bāhya eva pratīyate ||</li>
          </ol>
        </li>
        <li class="verse" id="v5,4-229">
          <ol class="padas">
            <li>yathā loke ca tadbuddhir vācyam evaṃ parīkṣakaiḥ |</li>
            <li>na yādṛgantarākāras tādṛg bāhyo 'vakalpate ||</li>
          </ol>
        </li>
        <li class="verse" id="v5,4-230">
          <ol class="padas">
            <li>utpadyamānā gṛhyeta dhīrarthagrahaṇe yadi |</li>
            <li>pūrvapakṣasya kiṃ siddham, kathaṃ cārthāntaraṃ vadet ||</li>
          </ol>
        </li>
        <li class="verse" id="v5,4-231">
          <ol class="padas">
            <li>bāhyārthavādinaṃ brūte bhavān kiṃ naivam icchati |</li>
            <li>pratibandho na tasyāsti gṛhṇātyarthāntaraṃ yadā ||</li>
          </ol>
        </li>
        <li class="verse" id="v5,4-232">
          <ol class="padas">
            <li>uttaraṃ grahakābhāvāl liṅgābhāvāc ca nāsti naḥ |</li>
            <li>tadā grahaṇam ity etat, anyatarkeṣu cocyate ||</li>
          </ol>
        </li>
        <li class="verse" id="v5,4-233">
          <ol class="padas">
            <li>teṣu tarkeṣu vijñānam arthakāle 'vagamyate |</li>
            <li>tathā satyarthanāśaḥ syād ity etadupadiśyate ||</li>
          </ol>
        </li>
        <li class="verse" id="v5,4-234">
          <ol class="padas">
            <li>nanv ity etadasambaddhaṃ pareṣṭasyaiva codanāt |</li>
            <li>paurvāpryavibhāgo 'pi prāguktena virudhyate ||</li>
          </ol>
        </li>
        <li class="verse" id="v5,4-235">
          <ol class="padas">
            <li>kṣaṇikatvena yuktaṃ syāj jñātatvam atha cet tadā |</li>
            <li>bhūtakālāśrayād brūyād, pṛthoktasya punarvacaḥ ||</li>
          </ol>
        </li>
        <li class="verse" id="v5,4-236">
          <ol class="padas">
            <li>atrāpi na svasiddhāntamūce vyājāt parasya tu |</li>
            <li>bhrāntatvād anyathā pakṣaṃ gṛhītveti sma pṛcchati ||</li>
          </ol>
        </li>
        <li class="verse" id="v5,4-237">
          <ol class="padas">
            <li>sahotpattyupalabdhā hi jñānasyaikāntataḥ sthitiḥ |</li>
            <li>prāgūrdhvaṃ vārthasaṃvitter yugapad veti cintyate ||</li>
          </ol>
        </li>
        <li class="verse" id="v5,4-238">
          <ol class="padas">
            <li>evaṃ cārthasya saṃvitteḥ paścāj jñānāvabodhanam |</li>
            <li>bravītu nūnam etasya paścād utpadyate 'pi tat ||</li>
          </ol>
        </li>
        <li class="verse" id="v5,4-239">
          <ol class="padas">
            <li>na caitac chaktyate tasmād utpatter apakarṣaṇam |</li>
            <li>karomi tāvat tatkālā saṃvittir api setsyati ||</li>
          </ol>
        </li>
        <li class="verse" id="v5,4-240">
          <ol class="padas">
            <li>prāk ca tadgrahaṇe siddhe bāhyābhyantarayor dhruvam |</li>
            <li>vivekādarśanam, tasmād idam, pūrvaṃ ca coditam ||</li>
          </ol>
        </li>
        <li class="verse" id="v5,4-241">
          <ol class="padas">
            <li>yugapad gṛhyamāṇe 'pi nākāro 'rthasya lakṣyate |</li>
            <li>tasmād arthasya saṃvittiḥ pūrvaṃ yatnena sādhyate ||</li>
          </ol>
        </li>
        <li class="verse" id="v5,4-242">
          <ol class="padas">
            <li>yas tv etasyottaro granthaḥ prāg evāsau nirūpitaḥ |</li>
            <li>na tv etat sādhanaṃ sākṣāt pūrvaṃ buddher abodhane ||</li>
          </ol>
        </li>
        <li class="verse" id="v5,4-243">
          <ol class="padas">
            <li>na parāmṛśyate 'rthātmā jñāto 'py ajñātavad yataḥ |</li>
            <li>tasān na grahaṇaṃ pūrvaṃ buddheḥ kiṃ kena saṅgatam ||</li>
          </ol>
        </li>
        <li class="verse" id="v5,4-244">
          <ol class="padas">
            <li>ataḥ pūrvopalabdhyā yo buddhyākāro 'tra vāñchitaḥ |</li>
            <li>tannirākaraṇenaiva phalatvād granthavarṇanā ||</li>
          </ol>
        </li>
        <li class="verse" id="v5,4-245">
          <ol class="padas">
            <li>kāmaṃ buddher iti tv etadarthādhīnatvam ucyate |</li>
            <li>na cārtharūpād bhedena dhiyām asti nirūpaṇam ||</li>
          </ol>
        </li>
        <li class="verse" id="v5,4-246">
          <ol class="padas">
            <li>pararūpanirūpyaṃ ca na meyaṃ mṛgatoyavat |</li>
            <li>asadgrāhyānusāreṇa jñānasaṃvedyatā tava ||</li>
          </ol>
        </li>
        <li class="verse" id="v5,4-247">
          <ol class="padas">
            <li>svacchatvāt tu svarūpasya kalpitā grāhyatā dhiyām |</li>
            <li>vāsanopaplavāt tena na meyaṃ pāramārthikam ||</li>
          </ol>
        </li>
        <li class="verse" id="v5,4-248">
          <ol class="padas">
            <li>nimittaniyatatvaṃ tu samānam ubhayor api |</li>
            <li>nijaśaktyanusāritvāj jñānabāhyārthavādinoḥ ||</li>
          </ol>
        </li>
        <li class="verse" id="v5,4-249">
          <ol class="padas">
            <li>tantvarthair api kasmād vaḥ kriyate kevalaḥ paṭaḥ |</li>
            <li>nārabhyate ghaṭaḥ kiṃ tair mṛtpiṇḍārthena vā paṭaḥ ||</li>
          </ol>
        </li>
        <li class="verse" id="v5,4-250">
          <ol class="padas">
            <li>tantumṛtpiṇḍavijñāne hy anuyojye mate yadi |</li>
            <li>arthaparyanuyogo 'pi tadvad eva prasajyate ||</li>
          </ol>
        </li>
        <li class="verse" id="v5,4-251">
          <ol class="padas">
            <li>arthārambhavyavasthā cet sāmarthyaniyamāśrayā |</li>
            <li>jñānārambhavyavasthāyāṃ sāmarthyaṃ kena vāryate ||</li>
          </ol>
        </li>
        <li class="verse" id="v5,4-252">
          <ol class="padas">
            <li>tasmād yatrobhayor doṣaḥ parihāro 'pi vā samaḥ |</li>
            <li>naikaḥ paryanuyoktavyas tādṛgarthavicāraṇe ||</li>
          </ol>
        </li>
        <li class="verse" id="v5,4-253">
          <ol class="padas">
            <li>deśakālanimittāni vyañjakānyarthavādinaḥ |</li>
            <li>śaktīnāṃ kāraṇasthānāṃ svakāryaniyamaṃ prati ||</li>
          </ol>
        </li>
        <li class="verse" id="v5,4-254">
          <ol class="padas">
            <li>śaktayo 'pi ca bhāvānāṃ kāryārthāpattikalpitāḥ |</li>
            <li>prasiddhāḥ pāramārthikyaḥ pratikāryaṃ vyavasthitāḥ ||</li>
          </ol>
        </li>
        <li class="verse" id="v5,4-255">
          <ol class="padas">
            <li>bhavatas tu na vijñānād bhinnābhinnā nirūpyate |</li>
            <li>śaktiḥ saṃvṛtisadbhāvam utsṛjya paramārthataḥ ||</li>
          </ol>
        </li>
        <li class="verse" id="v5,4-256">
          <ol class="padas">
            <li>vāsanaiva ca yuṣmābhiḥ śaktiśabdena gīyate |</li>
            <li>nimittaniyatatvaṃ ca vāsanāyā yad ucyate ||</li>
          </ol>
        </li>
        <li class="verse" id="v5,4-257">
          <ol class="padas">
            <li>tasyāś cāsambhavenaitad apārārthyāc ca durlabham |</li>
            <li>deśakālanimittādi na ca te 'sti niyāmakam ||</li>
          </ol>
        </li>
        <li class="verse" id="v5,4-258">
          <ol class="padas">
            <li>matvaitad api cety āha bhāṣyakāraḥ paraṃ prati |</li>
            <li>tasmād aparihāro 'yaṃ tantubhyas te yathā paṭaḥ ||</li>
          </ol>
        </li>
        <li class="verse" id="v5,4-259">
          <ol class="padas">
            <li>tathā me tantubuddhibhyaḥ paṭabuddhir itīdṛśaḥ |</li>
            <li>evamādyapramāṇābhyāṃ na tāvad bāhyaśūnyatā ||</li>
          </ol>
        </li>
        <li class="verse" id="v5,4-260">
          <ol class="padas">
            <li>āgamasya tu naiveha vyāpāraḥ, ato 'nyathāpi vā |</li>
            <li>nopamā sadṛśābhāvāt, nārthāpattir viparyayāt ||</li>
          </ol>
        </li>
        <li class="verse" id="v5,4-261">
          <ol class="padas">
            <li>tasmād abhāvagamyatvaṃ śūnyatāyāḥ sthitaṃ hi naḥ |</li>
            <li>evaṃ pramāṇato 'siddhā yaiḥ prameyāśrayocyate ||</li>
          </ol>
        </li>
        <li class="verse" id="v5,4-262">
          <ol class="padas">
            <li>bāhyasyāṇusamūhāder grāhyasyāsambhavekṣaṇāt ||</li>
          </ol>
        </li>
        <li class="verse" id="v5,4-263">
          <ol class="padas">
            <li>tairāntarāsambhavato yathoktād jñeyatvam anyasya balād upeyam |</li>
            <li>grāhyā na ceṣṭāḥ paramāṇavo 'taḥ satyaḥ samūhaḥ pratipādanīyaḥ ||</li>
          </ol>
        </li>
        <li class="verse" id="v5,4-264">
          <ol class="padas">
            <li>iti bahirviṣayapratipādanād tadabhāvakṛtā matisaṃvṛtiḥ |</li>
            <li>ubhayatattvavidāṃ paramārthataḥ, kṣamam idaṃ dhuri dharmavicāraṇe ||</li>
          </ol>
        </li>
      </ol>
      <h1 id="5,5_anumānapariccheda_AMP">{5,5 anumānapariccheda AMP}</h1>
      <ol class="verses">
        <li class="verse" id="v5,5-1">
          <ol class="padas">
            <li>pratyakṣāvyabhicāritvād evaṃlakṣaṇakaṃ ca yat |</li>
            <li>prasiddham anumānādi na parīkṣyaṃ tad apy ataḥ ||</li>
          </ol>
        </li>
        <li class="verse" id="v5,5-2">
          <ol class="padas">
            <li>pramātā jñātasambandhaḥ, ekadeśyatha vocyate |</li>
            <li>karmadhārayapakṣo vā sambandhinyekadeśatā ||</li>
          </ol>
        </li>
        <li class="verse" id="v5,5-3">
          <ol class="padas">
            <li>dvayaṃ vā jñātasambandham upalabdhaṃ parasparam |</li>
            <li>tasyaikadeśaśabdābhyām ucyete samudāyinau ||</li>
          </ol>
        </li>
        <li class="verse" id="v5,5-4">
          <ol class="padas">
            <li>sambandho vyāptir iṣṭātra liṅgādharmasya liṅginā |</li>
            <li>vyāpyasya gamakatvaṃ ca vyāpakaṃ gamyam iṣyate ||</li>
          </ol>
        </li>
        <li class="verse" id="v5,5-5">
          <ol class="padas">
            <li>yo yasya deśakālābhyāṃ samo nyūno 'pi vā bhavet |</li>
            <li>sa vyāpyo vyāpakas tasya samo vābhyadhiko 'pi vā ||</li>
          </ol>
        </li>
        <li class="verse" id="v5,5-6">
          <ol class="padas">
            <li>tena vyāpye gṛhīte 'rthe vyāpakas tasya gṛhyate |</li>
            <li>na hy anyathā bhavaty eṣā vyāpyavyāpakatā tayoḥ ||</li>
          </ol>
        </li>
        <li class="verse" id="v5,5-7">
          <ol class="padas">
            <li>vyāpakatvagṛhītas tu vyāpyo yady api vastutaḥ |</li>
            <li>ādhikye 'py aviruddhatvād vyāpyaṃ na pratipādayet ||</li>
          </ol>
        </li>
        <li class="verse" id="v5,5-8">
          <ol class="padas">
            <li>vispaṣṭaṃ dṛṣṭam etac ca goviṣāṇitvayor mitau |</li>
            <li>vyāpyatvād gamikā gāvo vyāpikā na viṣāṇitā ||</li>
          </ol>
        </li>
        <li class="verse" id="v5,5-9">
          <ol class="padas">
            <li>tena yatrāpy ubhau dhrmau vyāpyavyāpakasammatau |</li>
            <li>tatrāpi vyāpyataiva syād aṅgaṃ na vyāpitā miteḥ ||</li>
          </ol>
        </li>
        <li class="verse" id="v5,5-10">
          <ol class="padas">
            <li>tena dharmyantareṣv eṣā yasya yenaiva yādṛśī |</li>
            <li>deśe yāvati kāle vā vyāpyatā prāṅ nirūpitā ||</li>
          </ol>
        </li>
        <li class="verse" id="v5,5-11">
          <ol class="padas">
            <li>tasya tāvati tādṛk sa dṛṣṭo dharmyantare punaḥ |</li>
            <li>vyāpyāṃśo vyāpakāṃśasya tathaiva pratipādakaḥ ||</li>
          </ol>
        </li>
        <li class="verse" id="v5,5-12">
          <ol class="padas">
            <li>bhūyodarśanagamyā ca vyāptiḥ, sāmānyadharmayoḥ |</li>
            <li>jñāyate bhedahānena, kva cic cāpi viśeṣayoḥ ||</li>
          </ol>
        </li>
        <li class="verse" id="v5,5-13">
          <ol class="padas">
            <li>kṛttikodayamālakṣya rohiṇyāsattikḷptivat |</li>
            <li>vyāpteś ca dṛśyamānāyāḥ kaś cid dharmaḥ prayojakaḥ ||</li>
          </ol>
        </li>
        <li class="verse" id="v5,5-14">
          <ol class="padas">
            <li>asmin saty amunā bhāvyam iti śaktyā nirūpyate |</li>
            <li>anye paraprayuktānāṃ vyāptīnām upajīvakāḥ ||</li>
          </ol>
        </li>
        <li class="verse" id="v5,5-15">
          <ol class="padas">
            <li>tair dṛṣṭair api naiveṣṭā vyāpakāṃśāvadhāraṇā |</li>
            <li>ye tu tān api visrabdhaṃ sādhyasiddhyau prayuñjate ||</li>
          </ol>
        </li>
        <li class="verse" id="v5,5-16">
          <ol class="padas">
            <li>sulabhaiḥ pratihetvādidoṣair bhrāmyanti te ciram |</li>
            <li>teṣv āgamaviruddhatvaṃ svayaṃ ceṣṭavighātitā ||</li>
          </ol>
        </li>
        <li class="verse" id="v5,5-17">
          <ol class="padas">
            <li>alaukikavivādāś ca varṇyas te haitukais tataḥ |</li>
            <li>niṣiddhitvena hiṃsānām adharmatvaṃ prayujyate ||</li>
          </ol>
        </li>
        <li class="verse" id="v5,5-18">
          <ol class="padas">
            <li>tadabhāve na tatsiddhir hiṃsātvād aprayojakāt |</li>
            <li>hetudvayaprayukte ca mithyātve sarvabuddhiṣu ||</li>
          </ol>
        </li>
        <li class="verse" id="v5,5-19">
          <ol class="padas">
            <li>jñānatvotpattimattvādisādhako naprayojakaḥ |</li>
            <li>traivarṇikaprayuktā ca yāgādeḥ svargahetutā ||</li>
          </ol>
        </li>
        <li class="verse" id="v5,5-20">
          <ol class="padas">
            <li>na manuṣyatvamātreṇa śūdrasthena prayujyate |</li>
            <li>kṛtasāvayavatvādiprayuktā ca vināśitā ||</li>
          </ol>
        </li>
        <li class="verse" id="v5,5-21">
          <ol class="padas">
            <li>prayatnānantarajñānasadṛśair na prayujyate |</li>
            <li>jātimattvendriyatvādi vastusanmātrabandhanam ||</li>
          </ol>
        </li>
        <li class="verse" id="v5,5-22">
          <ol class="padas">
            <li>śadānityatvasiddhyarthaṃ ko vaded yo na tārkikaḥ |</li>
            <li>tasmād ya eva yasyārtho dṛṣṭaḥ sādhanaśaktitaḥ ||</li>
          </ol>
        </li>
        <li class="verse" id="v5,5-23">
          <ol class="padas">
            <li>sa eva gamakas tasya na prasaṅgānvito 'pi yaḥ |</li>
            <li>upāttaś caikadeśābhyāṃ dharmy apy atraikadeśatā ||</li>
          </ol>
        </li>
        <li class="verse" id="v5,5-24">
          <ol class="padas">
            <li>apārārthye hi dhūmādeḥ svarūpair naikadeśatā |</li>
            <li>sa eva cobhayātamāyaṃ gamyo gamaka eva vā ||</li>
          </ol>
        </li>
        <li class="verse" id="v5,5-25">
          <ol class="padas">
            <li>asiddhenaikadeśena gamyaḥ siddhena bodhakaḥ |</li>
            <li>ataḥ pṛthagabhinno vāprayoktāṇāṃ vivakṣaya ||</li>
          </ol>
        </li>
        <li class="verse" id="v5,5-26">
          <ol class="padas">
            <li>anityaḥ kṛtako yasmād dhūmavān agnimān iti |</li>
            <li>dharmyabhinnam upādānam, bhedo 'trāgnir itīdṛśe ||</li>
          </ol>
        </li>
        <li class="verse" id="v5,5-27">
          <ol class="padas">
            <li>ekadeśaviśiṣṭaś ca dharmyevātrānumīyate |</li>
            <li>na hi tannirapekṣatve sambhavaty anumeyatā ||</li>
          </ol>
        </li>
        <li class="verse" id="v5,5-28">
          <ol class="padas">
            <li>na dharmamātraṃ siddhatvāt, tathā dharmī, tathobhayam |</li>
            <li>vyastaṃ vāpi samastaṃ vā svātantryeṇānumīyate ||</li>
          </ol>
        </li>
        <li class="verse" id="v5,5-29">
          <ol class="padas">
            <li>ekadeśasya liṅgatvaṃ sādhyenānugamo 'sya ca |</li>
            <li>dvayaṃ ca na syād iṣṭaṃ sat pakṣeṣv eṣu yathākramam ||</li>
          </ol>
        </li>
        <li class="verse" id="v5,5-30">
          <ol class="padas">
            <li>anityatvādayo dharmāḥ kṛtakatvādayo na hi |</li>
            <li>dhvaninānugamo naiṣāṃ nobhayasyobhayena vā ||</li>
          </ol>
        </li>
        <li class="verse" id="v5,5-31">
          <ol class="padas">
            <li>sambandho 'py anupādānān nāmnā ṣaṣṭhyāpi vā mitau |</li>
            <li>na cāpy anugamas tena liṅgasyeha nidarśyate ||</li>
          </ol>
        </li>
        <li class="verse" id="v5,5-32">
          <ol class="padas">
            <li>na cākāradvayaṃ tasya sādhyasādhanabhāg bhavet |</li>
            <li>tasmad arthagṛhītatvānmatubarthasya gamyatā ||</li>
          </ol>
        </li>
        <li class="verse" id="v5,5-33">
          <ol class="padas">
            <li>na svāntantryeṇa mantavyā, yathā daṇḍyādiśabdataḥ |</li>
            <li>viśīṣṭārthapratītau syāt sambandho nāntarīyakaḥ ||</li>
          </ol>
        </li>
        <li class="verse" id="v5,5-34">
          <ol class="padas">
            <li>viśeṣaṇaviśeṣyatvam āpannau dvāv imāv ataḥ |</li>
            <li>gamyau, aṅgāṅgibhāvas tu kaiś cid iṣṭo vikalpataḥ ||</li>
          </ol>
        </li>
        <li class="verse" id="v5,5-35">
          <ol class="padas">
            <li>sarvathā dharmiṇo dharmo dharmeṇa tv avagamyate |</li>
            <li>viśeṣaṇaviśeṣyatve na viśeṣo 'vadhāryate ||</li>
          </ol>
        </li>
        <li class="verse" id="v5,5-36">
          <ol class="padas">
            <li>tatrotaraṃ vadanty anye yadi dharmī viśeṣaṇam |</li>
            <li>hetudharmeṇa samandhas tasyāprādhānyataḥ sphuṭaḥ ||</li>
          </ol>
        </li>
        <li class="verse" id="v5,5-37">
          <ol class="padas">
            <li>pradhānatvād dhi dharmeṇa sambandho vākyato bhavet |</li>
            <li>tatrāsambhavataḥ paścāt kalpyo 'sau dharminā saha ||</li>
          </ol>
        </li>
        <li class="verse" id="v5,5-38">
          <ol class="padas">
            <li>dhvaner ity atha vā vācyam, anvayasya tu darśane |</li>
            <li>bhedopāttasya dharmasya guṇābhāvo na duṣyati ||</li>
          </ol>
        </li>
        <li class="verse" id="v5,5-39">
          <ol class="padas">
            <li>agner deśaviśiṣṭatve na caitat pakṣalakṣaṇam |</li>
            <li>viśiṣṭatāsya deśena bhaved evamprakārikā ||</li>
          </ol>
        </li>
        <li class="verse" id="v5,5-40">
          <ol class="padas">
            <li>yo 'gniḥ so 'sti kva cid deśe yo dṛṣṭo yatra tatra vā |</li>
            <li>agniḥ pūrvānubhūto vā deśamātreṇa saṅgataḥ ||</li>
          </ol>
        </li>
        <li class="verse" id="v5,5-41">
          <ol class="padas">
            <li>yo 'gniḥ so 'nena yukto vā, yo dṛṣṭo 'nena so 'tha vā |</li>
            <li>yo 'yaṃ sa deśamātreṇa yuktaḥ, pūrveṇa vāpy ayam ||</li>
          </ol>
        </li>
        <li class="verse" id="v5,5-42">
          <ol class="padas">
            <li>etaddeśaviśiṣṭo vā yo 'yam agnir iti,   iha tu |</li>
            <li>pūrvayoḥ siddhasādhyatvaṃ pareṣu syād viruddhatā ||</li>
          </ol>
        </li>
        <li class="verse" id="v5,5-43">
          <ol class="padas">
            <li>vyāptir etena deśena sarvāgnīnāṃ na yujyate |</li>
            <li>nāpi pūrvasya, nāpy eṣa vahniḥ sarvair viśiṣyate ||</li>
          </ol>
        </li>
        <li class="verse" id="v5,5-44">
          <ol class="padas">
            <li>deśaiḥ, pūrveṇa vāpy asya na deśena viśeṣyatā |</li>
            <li>etaddeśaviśiṣṭo 'yam ity etat kathyate katham ||</li>
          </ol>
        </li>
        <li class="verse" id="v5,5-45">
          <ol class="padas">
            <li>yadā deśānapekṣo 'gnir nāyam ity avadhāryate |</li>
            <li>agneḥ pūrvataraṃ cātra deśa evāvadhāryate ||</li>
          </ol>
        </li>
        <li class="verse" id="v5,5-46">
          <ol class="padas">
            <li>tajjñānakālabuddhaś ca na deśaḥ syād viśeṣaṇam |</li>
            <li>deśasya parvatādes tu svarūpe pāvakād ṛte ||</li>
          </ol>
        </li>
        <li class="verse" id="v5,5-47">
          <ol class="padas">
            <li>gṛhīte 'gniviśiṣṭasya punarjñānaṃ na duṣyati |</li>
            <li>tasmād dharmaviśiṣṭasya dharmiṇaḥ syāt prameyatā ||</li>
          </ol>
        </li>
        <li class="verse" id="v5,5-48">
          <ol class="padas">
            <li>sā deśasyāgniyuktasya, dhūmasyānyaiś ca kalpitā |</li>
            <li>nanu śabdavad eva syāl liṅgamyaṃ viśiṣaṇam ||</li>
          </ol>
        </li>
        <li class="verse" id="v5,5-49">
          <ol class="padas">
            <li>naivam, na hy atra liṅgasya śaktyanekatvakalpanā |</li>
            <li>na ca tasyānumeyatvam, viśeṣyaś cāvadhāritaḥ ||</li>
          </ol>
        </li>
        <li class="verse" id="v5,5-50">
          <ol class="padas">
            <li>viśiṣṭatvena cājñānāt tanmātrasyānumeyatā |</li>
            <li>nanu dhūmaviśeṣyatve hetoḥ pakṣaikadeśatā ||</li>
          </ol>
        </li>
        <li class="verse" id="v5,5-51">
          <ol class="padas">
            <li>naitad asti, viśeṣe hi sādhye sāmānyahetutā |</li>
            <li>dhūmatajjānasambandhasmṛtiprāmāṇyakalpane ||</li>
          </ol>
        </li>
        <li class="verse" id="v5,5-52">
          <ol class="padas">
            <li>phalena viṣayaikatvaṃ tadvyāpārāt puroditam |</li>
            <li>prameyadhīpramāṇatvaṃ bhāṣyakāras tu manyate ||</li>
          </ol>
        </li>
        <li class="verse" id="v5,5-53">
          <ol class="padas">
            <li>pratyakṣāniyamoktaś ca sarvatraivānuṣajyate |</li>
            <li>anumānagṛhītasya tenaiva pratipādanam ||</li>
          </ol>
        </li>
        <li class="verse" id="v5,5-54">
          <ol class="padas">
            <li>parebhyo vāñchatā vācyaḥ pūrvapakṣo yathoditaḥ |</li>
            <li>tatra dharmiṇam uddiśya sādhyadharmo vidhīyate ||</li>
          </ol>
        </li>
        <li class="verse" id="v5,5-55">
          <ol class="padas">
            <li>niyamas tadvipakṣāc ca kalpyate nāvirodhinaḥ |</li>
            <li>asannikṛṣṭavācā ca dvayam atra jihāsitam ||</li>
          </ol>
        </li>
        <li class="verse" id="v5,5-56">
          <ol class="padas">
            <li>tādrūpyeṇa paricchittis tadviparyayato 'pi ca |</li>
            <li>pramitasya pramāṇe hi nāpekṣā jāyate punaḥ ||</li>
          </ol>
        </li>
        <li class="verse" id="v5,5-57">
          <ol class="padas">
            <li>tādrūpyeṇa paricchinne pramāṇaṃ niṣphalaṃ param |</li>
            <li>vaiparītyaparicchinne nāvakāśaḥ parasya tu ||</li>
          </ol>
        </li>
        <li class="verse" id="v5,5-58">
          <ol class="padas">
            <li>mūle tasya hy anutpanne pūrveṇa viṣayo hṛtaḥ |</li>
            <li>pratyakṣādeś ca ṣaṭkasya yenaivārtho 'vadhāritaḥ ||</li>
          </ol>
        </li>
        <li class="verse" id="v5,5-59">
          <ol class="padas">
            <li>tenaivottarabādhaḥ syād, vikalpāder asambhavāt |</li>
            <li>agrāhyatā tu śabdādeḥ pratyakṣeṇa virudhyate ||</li>
          </ol>
        </li>
        <li class="verse" id="v5,5-60">
          <ol class="padas">
            <li>teṣām aśrāvaṇatvādi viruddham anumānataḥ |</li>
            <li>na hi śrāvaṇatā nāma pratyakṣeṇāvagamyate ||</li>
          </ol>
        </li>
        <li class="verse" id="v5,5-61">
          <ol class="padas">
            <li>sānvayavyatirekābhyāṃ gamyate badhirādiṣu |</li>
            <li>tridhā śabdavirodhaḥ syāt pratijñādivibhāgataḥ ||</li>
          </ol>
        </li>
        <li class="verse" id="v5,5-62">
          <ol class="padas">
            <li>pratijñāpūrvasañjalpasarvalokaprasiddhitaḥ |</li>
            <li>yāvajjīvam ahaṃ maunīty uktimātreṇa bādhyate ||</li>
          </ol>
        </li>
        <li class="verse" id="v5,5-63">
          <ol class="padas">
            <li>sarvavākyamṛṣātve tu dharmoktyaivātmabādhanam |</li>
            <li>dharmyuktyāhaṃ yato jātaḥ sā vandhyā jananī mama ||</li>
          </ol>
        </li>
        <li class="verse" id="v5,5-64">
          <ol class="padas">
            <li>bauddhasya śabdanityatvaṃ pūrvopetena bādhyate |</li>
            <li>candraśabdābhidheyatvaṃ śaśino yo niṣedhati ||</li>
          </ol>
        </li>
        <li class="verse" id="v5,5-65">
          <ol class="padas">
            <li>sa sarvalokasiddhena candrajñānena bādhyate |</li>
            <li>jñātagogavayākāraṃ prati yaḥ sādhayed idam ||</li>
          </ol>
        </li>
        <li class="verse" id="v5,5-66">
          <ol class="padas">
            <li>na gor gavayasādṛśyaṃ tasya bādhopamānataḥ |</li>
            <li>gehāvagatanāstitvo jīvaṃś caitro yadā bahiḥ ||</li>
          </ol>
        </li>
        <li class="verse" id="v5,5-67">
          <ol class="padas">
            <li>nāstīti sādhyate bādhas tatrārthāpattito bhavet |</li>
            <li>agnāvadāhake sādhye śabde cānabhidhāyake ||</li>
          </ol>
        </li>
        <li class="verse" id="v5,5-68">
          <ol class="padas">
            <li>śrotrādināstitāyāṃ ca śabdānityatvasādhane |</li>
            <li>śrutārthāpattibādho 'tra yadāptoktinivārite ||</li>
          </ol>
        </li>
        <li class="verse" id="v5,5-69">
          <ol class="padas">
            <li>divābhujau niṣidhyeta hetunā rātribhojanam |</li>
            <li>śaśaśṛṅgādisadbhāvavirodho 'nupalabdhitaḥ ||</li>
          </ol>
        </li>
        <li class="verse" id="v5,5-70">
          <ol class="padas">
            <li>evaṃ ca dharmasambandhabādhas tāvad udāhṛtaḥ |</li>
            <li>dharmadharmyubhayeṣāṃ ca svarūpasvaviśeṣayoḥ ||</li>
          </ol>
        </li>
        <li class="verse" id="v5,5-71">
          <ol class="padas">
            <li>śrutyarthākṣiptayor vākye vācyaḥ sarvapramāṇakaḥ |</li>
            <li>tṛṇādivikriyāhetor agnimaddhimasādhane ||</li>
          </ol>
        </li>
        <li class="verse" id="v5,5-72">
          <ol class="padas">
            <li>pratyakṣāvagatāc chaityāt tadviśeṣotthabādhanam |</li>
            <li>adharmo vihito duḥkhaṃ karotyalpam itīha tu ||</li>
          </ol>
        </li>
        <li class="verse" id="v5,5-73">
          <ol class="padas">
            <li>vihitatvād adharmasya svarūpasyaiva bādhanam |</li>
            <li>tathā duḥkhanimittatvaṃ viśeṣas tasya bādhyate ||</li>
          </ol>
        </li>
        <li class="verse" id="v5,5-74">
          <ol class="padas">
            <li>ayathārthā dhiyaḥ sarvāḥ ity ukte dvayabādhanam |</li>
            <li>svarūpasvaviśeṣābhyām, taddhīmithyātvasādhanāt ||</li>
          </ol>
        </li>
        <li class="verse" id="v5,5-75">
          <ol class="padas">
            <li>kṣaṇikātyantamithyātve viśeṣau ca dvayor iha |</li>
            <li>darśanād ekadeśasyety anenaitad vyudasyate ||</li>
          </ol>
        </li>
        <li class="verse" id="v5,5-76">
          <ol class="padas">
            <li>yatraikasyobhayor vāpi saṃśayādhīviparyayāḥ |</li>
            <li>śaityān na dāhako bahniś cākṣuṣatvād anityatā ||</li>
          </ol>
        </li>
        <li class="verse" id="v5,5-77">
          <ol class="padas">
            <li>śabdasyetyevamādau tu dvayoḥ siddho viparyayaḥ |</li>
            <li>kṛtakatvaguṇatvādau parokte yājñikaṃ prati ||</li>
          </ol>
        </li>
        <li class="verse" id="v5,5-78">
          <ol class="padas">
            <li>svokte caivamprakāre syād asiddho 'nyatarasya tu |</li>
            <li>bāṣpādibhāvasandigdho dvayor anyatarasya vā ||</li>
          </ol>
        </li>
        <li class="verse" id="v5,5-79">
          <ol class="padas">
            <li>dhūmas tridhāpy asiddhaḥ syāt, evaṃ tāvat svarūpataḥ |</li>
            <li>eta eva prakārāḥ syur āśrayāsiddhikalpane ||</li>
          </ol>
        </li>
        <li class="verse" id="v5,5-80">
          <ol class="padas">
            <li>jñāte 'pi hi svarūpeṇa nātaddharme 'sti hetutā |</li>
            <li>sarvatra dṛṣṭakāryatvād ātmā sarvagatas tv iti ||</li>
          </ol>
        </li>
        <li class="verse" id="v5,5-81">
          <ol class="padas">
            <li>bauddhaṃ pratyāśrayāsiddhaḥ, laukikādes tu saṃśayaḥ |</li>
            <li>bāṅmātrāsiddhimātreṇa vyavahārāprakalpanāt ||</li>
          </ol>
        </li>
        <li class="verse" id="v5,5-82">
          <ol class="padas">
            <li>dvābhyāṃ yo 'sattvato jñātas tadvaco dūṣaṇaṃ matam |</li>
            <li>itarat sādhanaṃ tu syād vādinā yadi sādhyate ||</li>
          </ol>
        </li>
        <li class="verse" id="v5,5-83">
          <ol class="padas">
            <li>nirākaraṇasiddhau vā dūṣaṇaṃ prativādinaḥ |</li>
            <li>sandehaviparītatvahetū cātra nirākṛtau ||</li>
          </ol>
        </li>
        <li class="verse" id="v5,5-84">
          <ol class="padas">
            <li>jñātasambandhavacanāt,   trayaḥ saṃśayahetavaḥ |</li>
            <li>san sādhye tadabhāve vā dvābhyāṃ vyāvṛtta eva ca ||</li>
          </ol>
        </li>
        <li class="verse" id="v5,5-85">
          <ol class="padas">
            <li>dvau viruddhārthasambaddhau yāv ekatraikadeśini |</li>
            <li>prameyānityatāmūrtidharmāḥ sādhāraṇā dvayoḥ ||</li>
          </ol>
        </li>
        <li class="verse" id="v5,5-86">
          <ol class="padas">
            <li>nityāyatnotthayatnotthānityeṣu dviranityataḥ |</li>
            <li>nityā bhūrgandhavattvena syād asādhāraṇas tvayam ||</li>
          </ol>
        </li>
        <li class="verse" id="v5,5-87">
          <ol class="padas">
            <li>niścayaikāṅgavaikalyād eṣa saṃśayakāraṇam |</li>
            <li>sādhāraṇo yathā dṛṣṭo buddhidvayanimittakaḥ ||</li>
          </ol>
        </li>
        <li class="verse" id="v5,5-88">
          <ol class="padas">
            <li>viruddhaikānavāpteś ca saṃśaye kāraṇaṃ matam |</li>
            <li>atrāsādhāraṇo nāsti tadabhāvamukhena tu ||</li>
          </ol>
        </li>
        <li class="verse" id="v5,5-89">
          <ol class="padas">
            <li>dvayāsattvavirodhāc ca mataḥ saṃśayakāraṇam |</li>
            <li>sandigdhahetutā caiṣāṃ viṣayāpekṣayocyate ||</li>
          </ol>
        </li>
        <li class="verse" id="v5,5-90">
          <ol class="padas">
            <li>nirṇayasyāpi hetutvaṃ dṛṣṭaṃ sādhyāntare yataḥ |</li>
            <li>vyavacchedānvayau labdhvā, niṣkriyādāv amūrtivat ||</li>
          </ol>
        </li>
        <li class="verse" id="v5,5-91">
          <ol class="padas">
            <li>kṣityekadeśasiddhatve gandhavattvasya hetutā |</li>
            <li>yatrāpratyakṣatā vāyor arūpatvena sādhyate ||</li>
          </ol>
        </li>
        <li class="verse" id="v5,5-92">
          <ol class="padas">
            <li>sparśāt pratyakṣatā vāsau viruddhāvyabhicāritā |</li>
            <li>ke cij jātyantaraṃ caināṃ varṇayantyapare punaḥ ||</li>
          </ol>
        </li>
        <li class="verse" id="v5,5-93">
          <ol class="padas">
            <li>sādhāraṇatvam aṃśena samastaṃ vāpy ananvayam |</li>
            <li>pratijñā yatra bādhyeta pūrvoktair yasya sādhanaiḥ ||</li>
          </ol>
        </li>
        <li class="verse" id="v5,5-94">
          <ol class="padas">
            <li>tat parājayataḥ kāryo nirṇayo bādhavarjanāt |</li>
            <li>kva cit saṃśayahetū yau pratyekatvena lakṣitau ||</li>
          </ol>
        </li>
        <li class="verse" id="v5,5-95">
          <ol class="padas">
            <li>saṅghāte nirṇayas tābhyāmūrdhvatākākavattvavat |</li>
            <li>pratyekaṃ saṃhatau vāpi gamakāvavirodhinau ||</li>
          </ol>
        </li>
        <li class="verse" id="v5,5-96">
          <ol class="padas">
            <li>tasmād bhinnau viruddhārthau hetū cātra nidarśitau |</li>
            <li>ṣoḍhā viruddhatām āhuś caturddhā vaikadhāpi vā ||</li>
          </ol>
        </li>
        <li class="verse" id="v5,5-97">
          <ol class="padas">
            <li>śrutyarthoktasya bādhāyāṃ pratijñārthasya hetunā |</li>
            <li>nityatve kṛtakatvasya dharmabādhād viruddhatā ||</li>
          </ol>
        </li>
        <li class="verse" id="v5,5-98">
          <ol class="padas">
            <li>bādho dharmaviśeṣasya yadā tv evaṃ prayujyate |</li>
            <li>arthavacchabdarūpaṃ syāt prāksambandhāvadhāraṇāt ||</li>
          </ol>
        </li>
        <li class="verse" id="v5,5-99">
          <ol class="padas">
            <li>vibhaktimattvāt paścādvat svarūpeṇeti cāśrite |</li>
            <li>asvarūpārthayogas tu paścāc chabdasya dṛśyate ||</li>
          </ol>
        </li>
        <li class="verse" id="v5,5-100">
          <ol class="padas">
            <li>tena prāg api sambandhād asvarūpārthatā bhavet |</li>
            <li>ihapratyayahetutvād dravyāder vyatiricyate ||</li>
          </ol>
        </li>
        <li class="verse" id="v5,5-101">
          <ol class="padas">
            <li>samavāyo yathehāyaṃ ghaṭa ityādisaṅgatiḥ |</li>
            <li>atrāpy asamavāyatvaṃ saṃyogasyeva sidhyati ||</li>
          </ol>
        </li>
        <li class="verse" id="v5,5-102">
          <ol class="padas">
            <li>tena dharmisvarūpasya vaiparītyād viruddhatā |</li>
            <li>yac ca sattāvad ekatvaṃ samavāyasya kalpitam ||</li>
          </ol>
        </li>
        <li class="verse" id="v5,5-103">
          <ol class="padas">
            <li>tatra saṃyogavadbhedāt syād viśeṣaviruddhatā |</li>
            <li>nityam ātmāstitā kaiś cid yadā sautrāntikaṃ prati ||</li>
          </ol>
        </li>
        <li class="verse" id="v5,5-104">
          <ol class="padas">
            <li>sādhyate 'vayavābhāvād vyomavad dvayabādhanam |</li>
            <li>tadobhayaviśeṣasya bādho 'yaṃ sādhyate yadā ||</li>
          </ol>
        </li>
        <li class="verse" id="v5,5-105">
          <ol class="padas">
            <li>pārārthyaṃ cakṣurādīnāṃ saṅghātāc chayanādivat |</li>
            <li>śayane saṅghapārārthyaṃ bhautikavyāptahetuke ||</li>
          </ol>
        </li>
        <li class="verse" id="v5,5-106">
          <ol class="padas">
            <li>ātmānaṃ prati pārārthyam asiddham iti bādhanam |</li>
            <li>asaṃhataparārthatve dṛṣṭe saṃhatatāpi ca ||</li>
          </ol>
        </li>
        <li class="verse" id="v5,5-107">
          <ol class="padas">
            <li>anahaṅkārikatvaṃ ca cakṣurādeḥ prasajyate |</li>
            <li>gamakasyaikadeśasya vyāptir gamyeti bhāṣitum ||</li>
          </ol>
        </li>
        <li class="verse" id="v5,5-108">
          <ol class="padas">
            <li>sādhyasādharmyavaidharmyadṛṣṭāntaḥ pratipādyate |</li>
            <li>tatra hetvartham uddiśya sādhyopādānam iṣyate ||</li>
          </ol>
        </li>
        <li class="verse" id="v5,5-109">
          <ol class="padas">
            <li>uddeśyo vyāpyate dharmo vyāpakaś cetaro mataḥ |</li>
            <li>yadvṛttayoḥ prāthamyam ity ādyuddeśalakṣaṇam ||</li>
          </ol>
        </li>
        <li class="verse" id="v5,5-110">
          <ol class="padas">
            <li>tadvṛttam eva kāraś ca syād upādeyalakṣaṇam |</li>
            <li>vadatyarthaṃ svaśaktyā ca śabdo vaktranapekṣayā ||</li>
          </ol>
        </li>
        <li class="verse" id="v5,5-111">
          <ol class="padas">
            <li>sādhyahetutvam arthānāṃ vyāptiśaktyanurodhataḥ |</li>
            <li>tatrājñānād yadā vakta sahacāravivakṣayā ||</li>
          </ol>
        </li>
        <li class="verse" id="v5,5-112">
          <ol class="padas">
            <li>viparyayeṇa vā hetau na vyāptatvaṃ vivakṣati |</li>
            <li>vivakṣann api vā śabdaṃ tadyogyaṃ na vaded yadi ||</li>
          </ol>
        </li>
        <li class="verse" id="v5,5-113">
          <ol class="padas">
            <li>ghaṭe kṛtakanāśitve nāśivyāptaṃ kṛtena vā |</li>
            <li>na tadeṣṭasya hetutvam, syād aniṣṭasya caiva tat ||</li>
          </ol>
        </li>
        <li class="verse" id="v5,5-114">
          <ol class="padas">
            <li>tasmād vyāpyatvarūpeṇa vācyo hetutvasammataḥ |</li>
            <li>yadā samyak prayukte 'pi vākye 'rtho na tathā bhavet ||</li>
          </ol>
        </li>
        <li class="verse" id="v5,5-115">
          <ol class="padas">
            <li>sādhyahetūbhayavyāptiśūnyatvāt paramārthataḥ |</li>
            <li>nityo dhvaniramūrttatvāt karmavat paramāṇuvat ||</li>
          </ol>
        </li>
        <li class="verse" id="v5,5-116">
          <ol class="padas">
            <li>ghaṭavad vyomavaccāpi, tadasadvādinaṃ prati |</li>
            <li>dharmyasiddhāv api hy evaṃ dṛṣṭāntābhāsatā bhavet ||</li>
          </ol>
        </li>
        <li class="verse" id="v5,5-117">
          <ol class="padas">
            <li>tat sadbhāve 'pi ca vyomni dvayayukte 'pi kīrtite |</li>
            <li>karmādyālocanād vyāptir hetor nāstīti varjanam ||</li>
          </ol>
        </li>
        <li class="verse" id="v5,5-118">
          <ol class="padas">
            <li>vyāptyā sādharmya ukte ca na vaidharmyam apekṣyate |</li>
            <li>sahabhāvitvadṛṣṭyā tu yadā vyāptiṃ na lakṣayet ||</li>
          </ol>
        </li>
        <li class="verse" id="v5,5-119">
          <ol class="padas">
            <li>paraḥ sādharmyadṛṣṭāntāt tac ca nāpekṣate yadā |</li>
            <li>vaktā vā sahabhāvitvaṃ śuddhaṃ tena vaded yadā ||</li>
          </ol>
        </li>
        <li class="verse" id="v5,5-120">
          <ol class="padas">
            <li>viparītānvayaṃ vāpi tat samādhitsayā tadā |</li>
            <li>pūrvajñānopamardena vaidharmyeṇeṣṭasādhanam ||</li>
          </ol>
        </li>
        <li class="verse" id="v5,5-121">
          <ol class="padas">
            <li>sāhityamātraṃ pūrvoktaṃ hetos tatropayujyate |</li>
            <li>vyāpyavyāpakabhāvo hi bhāvayor yādṛg iṣyate ||</li>
          </ol>
        </li>
        <li class="verse" id="v5,5-122">
          <ol class="padas">
            <li>tayor abhāvayos tasmād viparītaḥ pratīyate |</li>
            <li>dhūmabhāve 'gnibhāvena vyāpte 'nagnis tataś cyutaḥ ||</li>
          </ol>
        </li>
        <li class="verse" id="v5,5-123">
          <ol class="padas">
            <li>adhūma eva vidyetetyevaṃ vyāpyatvamaśnute |</li>
            <li>tathānagnāvadhūmena vyāpte dhūmas tatacyutaḥ ||</li>
          </ol>
        </li>
        <li class="verse" id="v5,5-124">
          <ol class="padas">
            <li>anyatrānavakāśatvād vyāpyate dhruvam agninā |</li>
            <li>vyāpakau tu yadocyete bhāvābhāvau tadā tataḥ ||</li>
          </ol>
        </li>
        <li class="verse" id="v5,5-125">
          <ol class="padas">
            <li>naiva vyāpyād vipakṣasya pracyutiḥ kathitā bhavet |</li>
            <li>tasmād dhūmena sādhyatvam agneḥ prārthayate yadā ||</li>
          </ol>
        </li>
        <li class="verse" id="v5,5-126">
          <ol class="padas">
            <li>tadānagnir adhūmena vyāpto vācyaḥ, na cānyathā |</li>
            <li>anagnyadhūmasāhitye vyāpter vāpi viparyaye ||</li>
          </ol>
        </li>
        <li class="verse" id="v5,5-127">
          <ol class="padas">
            <li>na prastutopakāraḥ syād anyad vāpi prasādhyate |</li>
            <li>yatrāpy arthasya śūnyatvaṃ dvābhyām ekena vā bhavet ||</li>
          </ol>
        </li>
        <li class="verse" id="v5,5-128">
          <ol class="padas">
            <li>yad anityaṃ tu tan mūrtam aṇuvad buddhivat khavat |</li>
            <li>sādhyena vyāptisiddhyaiva vyatireko 'tra kathyate ||</li>
          </ol>
        </li>
        <li class="verse" id="v5,5-129">
          <ol class="padas">
            <li>yasyāyaṃ nāsty asau hetus tena sādhyena nāpyate |</li>
            <li>tena dṛṣṭe 'pi sāhitye na sarvo gamya iṣyate ||</li>
          </ol>
        </li>
        <li class="verse" id="v5,5-130">
          <ol class="padas">
            <li>sahadṛṣṭir na sambandho vyāptir naiva ca tāvatā |</li>
            <li>mūrtānityatvayukte 'pi tasmād aṅgīkṛte ghaṭe ||</li>
          </ol>
        </li>
        <li class="verse" id="v5,5-131">
          <ol class="padas">
            <li>karmādau vyāptyabhāvena na dṛṣṭāntatvam iṣyate |</li>
            <li>aśeṣāpekṣitatvāc ca saukaryāc cāpy adarśanāt ||</li>
          </ol>
        </li>
        <li class="verse" id="v5,5-132">
          <ol class="padas">
            <li>sādhane yadyapīṣṭo 'tra vyatireko 'numāṃ prati |</li>
            <li>tāvatā na hy anaṅgatvaṃ yuktiḥ śābde hi vakṣyate ||</li>
          </ol>
        </li>
        <li class="verse" id="v5,5-133">
          <ol class="padas">
            <li>bodhaprasaṅgo bhedānāṃ na cāvyāpter bhaviṣyati |</li>
            <li>astisāmānyavastveṣu vyāpitā tatra gamyatām ||</li>
          </ol>
        </li>
        <li class="verse" id="v5,5-134">
          <ol class="padas">
            <li>ke cit sādharmyadṛṣṭānte vyāptyāpi kathite punaḥ |</li>
            <li>vaidharmyoktim apīcchanti, vyāvṛttiniyamecchayā ||</li>
          </ol>
        </li>
        <li class="verse" id="v5,5-135">
          <ol class="padas">
            <li>hetau sādharmyadṛṣṭāntāt sādhyenaivāvadhārite |</li>
            <li>vyāvṛttiḥ sarvataḥ prāptā sādhyābhāve niyamyate ||</li>
          </ol>
        </li>
        <li class="verse" id="v5,5-136">
          <ol class="padas">
            <li>tat tu mandaphalaṃ yasmāt pakṣe 'py evaṃ nirūpitam |</li>
            <li>vyāpakābhāvamātraṃ hi vyāpyān nityaṃ nivartate ||</li>
          </ol>
        </li>
        <li class="verse" id="v5,5-137">
          <ol class="padas">
            <li>tasmād yathaiva śuklatve paṭasyokte virodhinām |</li>
            <li>nivṛttir na tu dairdhyādes tathātrāpi bhaviṣyati ||</li>
          </ol>
        </li>
        <li class="verse" id="v5,5-138">
          <ol class="padas">
            <li>dvaividhyaṃ nopapannaṃ tu yathaiva hy agnidhūmayoḥ |</li>
            <li>pratyakṣadṛṣṭaḥ sambandho gatiprāptyos tathaiva hi ||</li>
          </ol>
        </li>
        <li class="verse" id="v5,5-139">
          <ol class="padas">
            <li>āditye 'nupalabdhiś cen na deśe 'py adhunātane |</li>
            <li>kva cit tatropalabdhiś ced devadatte 'pi dṛśyatām ||</li>
          </ol>
        </li>
        <li class="verse" id="v5,5-140">
          <ol class="padas">
            <li>yadi dharmyantarāpekṣā tatra sāmānyadṛṣṭatā |</li>
            <li>syād agnidhūmayoḥ saiva, tasmād evaṃ pracakṣate ||</li>
          </ol>
        </li>
        <li class="verse" id="v5,5-141">
          <ol class="padas">
            <li>pratyakṣadṛṣṭasambandhaṃ yayor eva viśeṣayoḥ |</li>
            <li>gomayendhanatajjanyaviśeṣādimatiḥ kṛtā ||</li>
          </ol>
        </li>
        <li class="verse" id="v5,5-142">
          <ol class="padas">
            <li>taddeśasthena tenaiva gatvā kālāntare 'pi tam |</li>
            <li>yadāgnir budhyate,   tasya pūrvabodhāt punaḥ punaḥ ||</li>
          </ol>
        </li>
        <li class="verse" id="v5,5-143">
          <ol class="padas">
            <li>sandihyamānasadbhāvavastubodhāt pramāṇatā |</li>
            <li>viśeṣadṛṣṭam etac ca likhitaṃ vindhyavāsinā ||</li>
          </ol>
        </li>
        <li class="verse" id="v5,5-144">
          <ol class="padas">
            <li>ākṛtyor eva caiṣeṣṭā vyavacchedena kena cit |</li>
            <li>hetusādhyavyavastheti viśeṣo nopadarśitaḥ ||</li>
          </ol>
        </li>
        <li class="verse" id="v5,5-145">
          <ol class="padas">
            <li>agnidhūmāntaratve ca vācye sāmānyato mitau |</li>
            <li>sāmānyadṛṣṭam ekāntād atretyāditya ucyate ||</li>
          </ol>
        </li>
        <li class="verse" id="v5,5-146">
          <ol class="padas">
            <li>pratyakṣaviṣayatvaṃ ca sāmānyasya prasādhitam |</li>
            <li>vastutvaṃ ca, atra hetur vā dvayasyāpy abhidhīyate ||</li>
          </ol>
        </li>
        <li class="verse" id="v5,5-147">
          <ol class="padas">
            <li>dhūmād agnyanumānasya vastvālambanatā bhavet |</li>
            <li>abhāvānyapramāṇatvāt svārthe śrotrādibuddhivat ||</li>
          </ol>
        </li>
        <li class="verse" id="v5,5-148">
          <ol class="padas">
            <li>sāmānyasya ca vastutvaṃ pratyakṣagrāhyatāpi ca |</li>
            <li>abhāvānyaprameyatvād asādhāraṇavastuvat ||</li>
          </ol>
        </li>
        <li class="verse" id="v5,5-149">
          <ol class="padas">
            <li>sāmānyaṃ nānumānena vinā yasya pratīyate |</li>
            <li>na ca liṅgavinirmuktam anumānaṃ pravartate ||</li>
          </ol>
        </li>
        <li class="verse" id="v5,5-150">
          <ol class="padas">
            <li>asāmānyasya liṅgatvaṃ na ca kena cid iṣyate |</li>
            <li>na cānavagataṃ liṅgaṃ kiñ cid asti prakāśakam ||</li>
          </ol>
        </li>
        <li class="verse" id="v5,5-151">
          <ol class="padas">
            <li>tasya vāpy anumānena syād anyena gatiḥ punaḥ |</li>
            <li>tadutpattiś ca liṅgāt syāt sāmānyajñānasaṃhitāt ||</li>
          </ol>
        </li>
        <li class="verse" id="v5,5-152">
          <ol class="padas">
            <li>tasya cāpy anumānatvāt bhavel liṅgena codbhavaḥ |</li>
            <li>anumānāntarād eva jñānenaivaṃ ca kalpane ||</li>
          </ol>
        </li>
        <li class="verse" id="v5,5-153">
          <ol class="padas">
            <li>liṅgaliṅgyanumānānām ānantyād ekaliṅgini |</li>
            <li>gatir yugasahasreṣu bahuṣv api na vidyate ||</li>
          </ol>
        </li>
        <li class="verse" id="v5,5-154">
          <ol class="padas">
            <li>atha sāmānyabhūte 'pi liṅge 'nyasmād gatir bhavet |</li>
            <li>pramāṇād apramāṇād vā, tathā liṅgigatir bhavet ||</li>
          </ol>
        </li>
        <li class="verse" id="v5,5-155">
          <ol class="padas">
            <li>evam apy anumānasya nityocchedaḥ prasajyate |</li>
            <li>pramāṇāntaram eva syāt sāmānyasyāvabodhakam ||</li>
          </ol>
        </li>
        <li class="verse" id="v5,5-156">
          <ol class="padas">
            <li>apramāṇāvabuddhād vā liṅgāl liṅgini yā matiḥ |</li>
            <li>sāpi mithyā bhaven nityaṃ bāṣpajātāgnibuddhivat ||</li>
          </ol>
        </li>
        <li class="verse" id="v5,5-157">
          <ol class="padas">
            <li>nanv apramāṇabhūtāpi sambandhasmṛtir iṣyate |</li>
            <li>yathā liṅgigatau hetus tathā liṅgagatir bhavet ||</li>
          </ol>
        </li>
        <li class="verse" id="v5,5-158">
          <ol class="padas">
            <li>tatra yat pūrvavijñānaṃ tasya prāmāṇyam iṣyate |</li>
            <li>tadupasthānamātreṇa smṛteḥ syāc caritārthatā ||</li>
          </ol>
        </li>
        <li class="verse" id="v5,5-159">
          <ol class="padas">
            <li>na tu liṅgagatau kiñ cit pramāṇam upapadyate |</li>
            <li>tadabhāvāsmṛtiś cātra na kathañ cit pravartate ||</li>
          </ol>
        </li>
        <li class="verse" id="v5,5-160">
          <ol class="padas">
            <li>smārtam etadabhedena vijñānam iti yo vadet |</li>
            <li>tasya vandhyāsute 'py asti nūnaṃ smaraṇaśaktatā ||</li>
          </ol>
        </li>
        <li class="verse" id="v5,5-161">
          <ol class="padas">
            <li>na cāsādhāraṇo 'rthātmā sāmānyajñānakāraṇam |</li>
            <li>yasmān nāsyāvinābhāvas tena dṛṣṭaḥ kathañ cana ||</li>
          </ol>
        </li>
        <li class="verse" id="v5,5-162">
          <ol class="padas">
            <li>syād vā sambandhadṛṣṭyāsau sāmānyaṃ kṛtakatvavat |</li>
            <li>na hy asādhāraṇaṃ vastu pūrvatreha ca vidyate ||</li>
          </ol>
        </li>
        <li class="verse" id="v5,5-163">
          <ol class="padas">
            <li>na cāpy avyapadeśasya vikalparahitasya ca |</li>
            <li>vinā pūrvānusandhānāl liṅgatvam upapadyate ||</li>
          </ol>
        </li>
        <li class="verse" id="v5,5-164">
          <ol class="padas">
            <li>kalpyante ca viśeṣā ye te 'py aliṅgam ananvayāt |</li>
            <li>etasmād eva hetoḥ syāt tajñānasyāpy aliṅgatā ||</li>
          </ol>
        </li>
        <li class="verse" id="v5,5-165">
          <ol class="padas">
            <li>sāmānyarūpatāyāṃ vā tathaivānavadhāraṇam |</li>
            <li>kva cid vā dṛṣṭasambandhe sarvaḥ pratyāyako bhavet ||</li>
          </ol>
        </li>
        <li class="verse" id="v5,5-166">
          <ol class="padas">
            <li>sambandhānubhavo 'vaśyam eṣitavyaś ca liṅganaḥ |</li>
            <li>anumānapravṛttes tu prāg jñānaṃ tatra nāsti te ||</li>
          </ol>
        </li>
        <li class="verse" id="v5,5-167">
          <ol class="padas">
            <li>na cāpi vāsanāmātrāl liṅgajñānasya sambhavaḥ |</li>
            <li>liṅgijñānaṃ ca tadvat syāt trirūpāl liṅgato na tat ||</li>
          </ol>
        </li>
        <li class="verse" id="v5,5-168">
          <ol class="padas">
            <li>tatrābhāvasya liṅgatvaṃ na cāsāv ānumānikaḥ |</li>
            <li>pramāṇāntaragamyatvāt tatra doṣo na jāyate ||</li>
          </ol>
        </li>
        <li class="verse" id="v5,5-169">
          <ol class="padas">
            <li>pratyakṣāvagatāl liṅgād yasya liṅgigatir bhavet |</li>
            <li>tasya nāto 'dhikaṃ kiñ cit prārthanīyaṃ prasajyate ||</li>
          </ol>
        </li>
        <li class="verse" id="v5,5-170">
          <ol class="padas">
            <li>yatrāpy anumitāl liṅgāl liṅgini grahaṇaṃ bhavet |</li>
            <li>tatrāpi maulikaṃ liṅgaṃ pratyakṣād eva gamyate ||</li>
          </ol>
        </li>
        <li class="verse" id="v5,5-171">
          <ol class="padas">
            <li>liṅgatvaṃ kṛtakatvādau kriyāyāḥ kārakasya vā |</li>
            <li>pratyakṣatvaṃ ca tasyeṣṭam iti dūraṃ na gamyate ||</li>
          </ol>
        </li>
        <li class="verse" id="v5,5-172">
          <ol class="padas">
            <li>evaṃ śabdopamānādau sāmānyāśrayatā yataḥ |</li>
            <li>taddaussthityena daussthityaṃ sarvatrātaḥ prasajyate ||</li>
          </ol>
        </li>
        <li class="verse" id="v5,5-173">
          <ol class="padas">
            <li>tasmāt pratyakṣapūrvatvaṃ pramāṇāntara iṣyate |</li>
            <li>pratyakṣatvaṃ ca sāmānye nānyathā hi gatir bhavet ||</li>
          </ol>
        </li>
        <li class="verse" id="v5,5-174">
          <ol class="padas">
            <li>pratyakṣālambanatvaṃ ca viśeṣasya kathaṃ bhavet |</li>
            <li>yadā vastvantarāpekṣaḥ sāmānyāṃśaḥ sa kīrtyate ||</li>
          </ol>
        </li>
        <li class="verse" id="v5,5-175">
          <ol class="padas">
            <li>rūpādayo hi sāmānyaṃ sarve nīlādyapekṣayā |</li>
            <li>svaviśeṣānapekṣyātha nīlādīnāṃ samānatā ||</li>
          </ol>
        </li>
        <li class="verse" id="v5,5-176">
          <ol class="padas">
            <li>te cāpi tāvat sāmānyaṃ yāvat syuḥ paramāṇavaḥ |</li>
            <li>dvyaṇukasyāpi yadrūpaṃ tad dhi sādhāraṇaṃ dvayoḥ ||</li>
          </ol>
        </li>
        <li class="verse" id="v5,5-177">
          <ol class="padas">
            <li>na cāntyena viśeṣeṇa vyavahāro 'sti kasya cit |</li>
            <li>na ca pratyakṣatā tasya saṅghāte kevalasya vā ||</li>
          </ol>
        </li>
        <li class="verse" id="v5,5-178">
          <ol class="padas">
            <li>bhedenāgṛhyamāṇasya nābhedo grāhyatāṃ vrajet |</li>
            <li>na ca bhinneṣv abhinnatvabuddher grāhyatvasambhavaḥ ||</li>
          </ol>
        </li>
        <li class="verse" id="v5,5-179">
          <ol class="padas">
            <li>samudāyo na vāpy asti bhavatāṃ na ca sarvadā |</li>
            <li>sarveṣām asatārthena pratyayotpattisambhavaḥ ||</li>
          </ol>
        </li>
        <li class="verse" id="v5,5-180">
          <ol class="padas">
            <li>na caikajātiyogena vināsti samudāyatā |</li>
            <li>samudāye 'pi cāṇutvaṃ naiteṣām apagacchati ||</li>
          </ol>
        </li>
        <li class="verse" id="v5,5-181">
          <ol class="padas">
            <li>sāmānyam ity adṛśye 'pi tena sāmānya eva naḥ |</li>
            <li>vyāsaṅginī bhavaty eṣā dhīrvināpy ekakalpanāt ||</li>
          </ol>
        </li>
        <li class="verse" id="v5,5-182">
          <ol class="padas">
            <li>vyāsajya vartamānasya sāmānyasya yathendriyaiḥ |</li>
            <li>grahaṇaṃ tadvad eva syāt prativyaktiniveśinaḥ ||</li>
          </ol>
        </li>
        <li class="verse" id="v5,5-183">
          <ol class="padas">
            <li>mīmāṃsakaiś ca nāvaśyam iṣyante paramāṇavaḥ |</li>
            <li>yadbalenopalabdhasya mithyātvaṃ kalpayed bhavān ||</li>
          </ol>
        </li>
        <li class="verse" id="v5,5-184">
          <ol class="padas">
            <li>samūharūpaṃ pratyakṣam adṛśyaiḥ paramāṇubhiḥ |</li>
            <li>yo 'pahnute śaśasyāpi so 'bhāvaṃ śṛṅgato vadet ||</li>
          </ol>
        </li>
        <li class="verse" id="v5,5-185">
          <ol class="padas">
            <li>samūhaparamārthatve sthite tatsiddhihetukā |</li>
            <li>yadi nāmāvagamyeta paramāṇvastitā punaḥ ||</li>
          </ol>
        </li>
        <li class="verse" id="v5,5-186">
          <ol class="padas">
            <li>tasmād yad gṛhyate vastu yena rūpeṇa sarvadā |</li>
            <li>tat tathaivābhyupetavyaṃ sāmānyam atha vetarat ||</li>
          </ol>
        </li>
        <li class="verse" id="v5,5-187">
          <ol class="padas">
            <li>sattādisāmānyam apekṣya sarvaṃ gotvādi sādhāraṇatām upaiti |</li>
            <li>tasmād asādhāraṇam akṣagamyaṃ vadan na sāmānyam apahnuvīta ||</li>
          </ol>
        </li>
        <li class="verse" id="v5,5-188">
          <ol class="padas">
            <li>sāmānyarupeṇa na gṛhyate cet, kiṃ vāstyasādhāraṇabuddhir atra |</li>
            <li>yadvastu lokaḥ pratipadyate 'smin dvidhāpi tacchaktyata eva vaktum ||</li>
          </ol>
        </li>
      </ol>
      <h1 id="5,6_śabdapariccheda_SBP">{5,6 śabdapariccheda SBP}</h1>
      <ol class="verses">
        <li class="verse" id="v5,6-1">
          <ol class="padas">
            <li>pratyakṣādiṣu vaktavyaṃ śabdamātrasya lakṣaṇam |</li>
            <li>adatitvariteneha kiṃ śāstrād abhidhīyate ||</li>
          </ol>
        </li>
        <li class="verse" id="v5,6-2">
          <ol class="padas">
            <li>sāmānyalakṣaṇaṃ tyaktvā viśeṣasyaiva lakṣaṇam |</li>
            <li>na śakyaṃ kevalaṃ vaktum ito 'py asya na vācyatā ||</li>
          </ol>
        </li>
        <li class="verse" id="v5,6-3">
          <ol class="padas">
            <li>yac coktaṃ śabdavijñānād arthe jñānam itīdṛśamū |</li>
            <li>aviśiṣṭaṃ viśiṣṭasya na tacchāstrasya lakṣaṇam ||</li>
          </ol>
        </li>
        <li class="verse" id="v5,6-4">
          <ol class="padas">
            <li>pravṛttir vā nivṛttir vā nityena kṛtakena vā |</li>
            <li>puṃsāṃ yenopadiśyeta tacchāstram abhidhīyate ||</li>
          </ol>
        </li>
        <li class="verse" id="v5,6-5">
          <ol class="padas">
            <li>svarūpakathanaṃ yat tu kasya cit tatra dṛśyate |</li>
            <li>tadaṅgatvena tasyāpi śāstratvam avagamyate ||</li>
          </ol>
        </li>
        <li class="verse" id="v5,6-6">
          <ol class="padas">
            <li>bhāvanāyāṃ samastāyāṃ vākyād evopajāyate |</li>
            <li>pravṛttir vā nivṛttir vā tacchāstraṃ na padād yataḥ ||</li>
          </ol>
        </li>
        <li class="verse" id="v5,6-7">
          <ol class="padas">
            <li>aparīkṣāmiṣeṇāpi lakṣaṇāni vadannayam |</li>
            <li>na svatantropayogitvanirapekṣāṇi jalpati ||</li>
          </ol>
        </li>
        <li class="verse" id="v5,6-8">
          <ol class="padas">
            <li>tatra yallokavākyasthaṃ kathayecchabdalakṣaṇam |</li>
            <li>vedaṃ vyākhyātukāmasya tannātīvopayujyate ||</li>
          </ol>
        </li>
        <li class="verse" id="v5,6-9">
          <ol class="padas">
            <li>pratyakṣādyupayogaṃ tu varṇamātrāditaḥ puraḥ |</li>
            <li>śāstrārthajñānavelāyāṃ matvā tallakṣaṇaṃ kṛtam ||</li>
          </ol>
        </li>
        <li class="verse" id="v5,6-10">
          <ol class="padas">
            <li>yat tu gāmānayetyādivākyasthaṃ śabdalakṣaṇam |</li>
            <li>tasya nehopayogo 'sti tasmāc chāstragataṃ kṛtam ||</li>
          </ol>
        </li>
        <li class="verse" id="v5,6-11">
          <ol class="padas">
            <li>veśeṣaś ca na sāmānyam antareṇāsti kaś cana |</li>
            <li>tasmāt tam apy udāhṛtya sāmānyaṃ lakṣayet sukham ||</li>
          </ol>
        </li>
        <li class="verse" id="v5,6-12">
          <ol class="padas">
            <li>sāmānyarūpam apy etadadhikārād viśiṣyate |</li>
            <li>codanā copadeśaś ca śāstram evety udāhṛtam ||</li>
          </ol>
        </li>
        <li class="verse" id="v5,6-13">
          <ol class="padas">
            <li>yathā ca codanāśabdo vaidikyām eva vartate |</li>
            <li>śabdajñānārthavijñānaśabdau śāstre tathā sthitau ||</li>
          </ol>
        </li>
        <li class="verse" id="v5,6-14">
          <ol class="padas">
            <li>pratyakṣādyaparīkṣyatve tadantarbhāvahetukam |</li>
            <li>śāstrasyāpy aparīkṣyatvamanayaiva dhiyoditam ||</li>
          </ol>
        </li>
        <li class="verse" id="v5,6-15">
          <ol class="padas">
            <li>tatrānumānam evedaṃ bauddhair vaiśeṣikaiḥ śritam |</li>
            <li>bhedaḥ sāṃkhyādibhis tv iṣṭo na tūktaṃ bhedakāraṇam ||</li>
          </ol>
        </li>
        <li class="verse" id="v5,6-16">
          <ol class="padas">
            <li>pūrvasaṃskārayuktāntyavarṇavākyādikalpanā |</li>
            <li>vivakṣādi ca dhūmādau nāstīty etena bhinnatā ||</li>
          </ol>
        </li>
        <li class="verse" id="v5,6-17">
          <ol class="padas">
            <li>yair uktā tatra vaidharmyavikalpasamajātitā |</li>
            <li>dhūmānityaviṣāṇyādiviśeṣān na hi bhinnatā ||</li>
          </ol>
        </li>
        <li class="verse" id="v5,6-18">
          <ol class="padas">
            <li>tailakṣaṇyaparityāgo yāvan na pratipādyate |</li>
            <li>tāvad viśeṣamātreṇa vadato jātitā bhavet ||</li>
          </ol>
        </li>
        <li class="verse" id="v5,6-19">
          <ol class="padas">
            <li>yatheṣṭaviniyogena pratītir yāpi śabdataḥ |</li>
            <li>na dhūmāder itīhāpi vyabhicāro 'ṅgavṛttibhiḥ ||</li>
          </ol>
        </li>
        <li class="verse" id="v5,6-20">
          <ol class="padas">
            <li>hastasaṃjñādayo ye 'pi yadarthapratipādane |</li>
            <li>bhaveyuḥ kṛtasaṅketāste na liṅgam iti sthitiḥ ||</li>
          </ol>
        </li>
        <li class="verse" id="v5,6-21">
          <ol class="padas">
            <li>puruṣākṣiptatayāṃ ca tathaiva vyabhicāritā |</li>
            <li>padavaidikavākyānāṃ na satyavyāpitā bhavet ||</li>
          </ol>
        </li>
        <li class="verse" id="v5,6-22">
          <ol class="padas">
            <li>sambandhātubhavaś cāyaṃ so 'nyatrāpi vilakṣaṇaḥ |</li>
            <li>etasmin puruṣāpekṣā deśāpekṣāgnidhūmayoḥ ||</li>
          </ol>
        </li>
        <li class="verse" id="v5,6-23">
          <ol class="padas">
            <li>kālādyapekṣayā cānyaḥ, uktā cānyair abhinnatā |</li>
            <li>āptavādāvisaṃvādasāmānyād anumānataḥ ||</li>
          </ol>
        </li>
        <li class="verse" id="v5,6-24">
          <ol class="padas">
            <li>na cāpūrvādiśabdānāṃ bhedāt sarvatra bhinnatā |</li>
            <li>na cehāśvādiśabdebhyo bhedas teṣāṃ pratīyate ||</li>
          </ol>
        </li>
        <li class="verse" id="v5,6-25">
          <ol class="padas">
            <li>na cāpy ajñātasambandhaṃ padaṃ kiñ cit prakāśakam |</li>
            <li>sambandhān anubhūtyāto na syād ananumānatā ||</li>
          </ol>
        </li>
        <li class="verse" id="v5,6-26">
          <ol class="padas">
            <li>tulyākāratayāpy atra śabdajñānārthataddhiyām |</li>
            <li>agnidhūmeṣv adṛṣṭatvān na bhedas tannivāraṇāt ||</li>
          </ol>
        </li>
        <li class="verse" id="v5,6-27">
          <ol class="padas">
            <li>pratibimbeṣv anaikānto bimbaṃ yādṛgghi darpaṇe |</li>
            <li>tādṛṅ mukhādi budhyante, na cātrānanumānatā ||</li>
          </ol>
        </li>
        <li class="verse" id="v5,6-28">
          <ol class="padas">
            <li>pratyakṣatā tadāpy atra tadānyair vyabhicāritā |</li>
            <li>yatra pādādi bambena gatānām anumīyate ||</li>
          </ol>
        </li>
        <li class="verse" id="v5,6-29">
          <ol class="padas">
            <li>ekavākyāt sakṛc coktān nāpy anekasya tatkṣaṇam |</li>
            <li>syād viruddhāviruddhasya bodhād etasya bhinnātā ||</li>
          </ol>
        </li>
        <li class="verse" id="v5,6-30">
          <ol class="padas">
            <li>liṅgasyāpi hi tādrūpyaṃ dṛṣṭaṃ hetuviruddhayoḥ |</li>
            <li>virodhān nānumānaṃ cet, syād anāgamatāpi te ||</li>
          </ol>
        </li>
        <li class="verse" id="v5,6-31">
          <ol class="padas">
            <li>yatra caikārthatā vākye tatra syād anumānatā |</li>
            <li>sakṛduccarite cāsmin vivakṣaikaiva dṛśyate ||</li>
          </ol>
        </li>
        <li class="verse" id="v5,6-32">
          <ol class="padas">
            <li>yas tv anirdhānaṃ ca dhūmādau vyabhicāritam |</li>
            <li>sa liṅge 'py asphuṭe dṛṣṭas tasmān naitena bhidyate ||</li>
          </ol>
        </li>
        <li class="verse" id="v5,6-33">
          <ol class="padas">
            <li>dṛṣṭāntānabhidhānaṃ ca dhūmādau vyabhicāritam |</li>
            <li>prasiddhatvād dhi tatrāpi na dṛṣṭānto 'bhidhīyate ||</li>
          </ol>
        </li>
        <li class="verse" id="v5,6-34">
          <ol class="padas">
            <li>anabhyas te tv apekṣante śabde sambandhinaḥ smṛtim |</li>
            <li>atra pratyukta ity evaṃ budhyante hi cirāt kva cit ||</li>
          </ol>
        </li>
        <li class="verse" id="v5,6-35">
          <ol class="padas">
            <li>paroktā hetavaś cātra nābhedasya nivāritāḥ |</li>
            <li>śabdānumānayor aikyaṃ dhūmād agnyanumānavat ||</li>
          </ol>
        </li>
        <li class="verse" id="v5,6-36">
          <ol class="padas">
            <li>anvayavyatirekābhyām ekapratyakṣadarśanāt |</li>
            <li>sambandhapūrvakatvāc ca pratipattir ito yataḥ ||</li>
          </ol>
        </li>
        <li class="verse" id="v5,6-37">
          <ol class="padas">
            <li>pratyakṣānyapramāṇatvāt tadadṛṣṭārthabodhanāt |</li>
            <li>sāmānyaviṣayatvāc ca traikālyaviṣayāśrayāt ||</li>
          </ol>
        </li>
        <li class="verse" id="v5,6-38">
          <ol class="padas">
            <li>kaiś cin mīmāṃsakair ukto bhedo 'tra viṣayāntarāt |</li>
            <li>pūrvābhyāṃ hy aparicchinne śāstram arthe pravartate ||</li>
          </ol>
        </li>
        <li class="verse" id="v5,6-39">
          <ol class="padas">
            <li>tatrāpi nāgamatvaṃ syāt puruṣokte, tathās tu cet |</li>
            <li>pratyayaḥ kin nimitto 'rthe, vaktṛbuddheḥ, kuto nv asau ||</li>
          </ol>
        </li>
        <li class="verse" id="v5,6-40">
          <ol class="padas">
            <li>na śabdārthasya sāliṅgaṃ na śabdo 'syāḥ kathañ cana |</li>
            <li>viśeṣo gamyate tābhyāṃ na caitasyānumeyatā ||</li>
          </ol>
        </li>
        <li class="verse" id="v5,6-41">
          <ol class="padas">
            <li>tena vaktur abhiprāye pratyakṣādyanirūpite |</li>
            <li>puruṣoktir api śroturāgamatvaṃ prapadyate ||</li>
          </ol>
        </li>
        <li class="verse" id="v5,6-42">
          <ol class="padas">
            <li>na cāpy ananumeyatvam āgamārthasya śakyate |</li>
            <li>liṅgaṃ hi śabda evāsya dhūmo 'gner iva kalpyate ||</li>
          </ol>
        </li>
        <li class="verse" id="v5,6-43">
          <ol class="padas">
            <li>na cāpy ananumeyavāt pramāṇāntaragamyatā |</li>
            <li>rūpasyāśrāvaṇatvena na hy apratyakṣateṣyate ||</li>
          </ol>
        </li>
        <li class="verse" id="v5,6-44">
          <ol class="padas">
            <li>evaṃ sati svayūthyā na ke cin nātiprapañcinaḥ |</li>
            <li>anumānaviśeṣo 'yam īdṛg dharmasya bodhakaḥ ||</li>
          </ol>
        </li>
        <li class="verse" id="v5,6-45">
          <ol class="padas">
            <li>bhaviṣyatyartharūpaṃ tu liṅgaṃ dharme nirākṛtam |</li>
            <li>saṃjñānumānatecchā tu na duṣyedāgame 'pi naḥ ||</li>
          </ol>
        </li>
        <li class="verse" id="v5,6-46">
          <ol class="padas">
            <li>lakṣaṇena tv abhinnatvaṃ yadi śabdānumānayoḥ |</li>
            <li>vedajñānāpramāṇatvaṃ syād atallakṣaṇatvataḥ ||</li>
          </ol>
        </li>
        <li class="verse" id="v5,6-47">
          <ol class="padas">
            <li>āptavādāvisaṃvādasāmānyān nṛvacassu hi |</li>
            <li>lakṣaṇenānumānatvāt prāmāṇyaṃ siddhimṛcchati ||</li>
          </ol>
        </li>
        <li class="verse" id="v5,6-48">
          <ol class="padas">
            <li>vede tv āptanarābhāvāt sambandhānubhavād ṛte |</li>
            <li>lakṣaṇaṃ nānumānasyety aprāmāṇyaṃ prasajyate ||</li>
          </ol>
        </li>
        <li class="verse" id="v5,6-49">
          <ol class="padas">
            <li>nanv ekadeśasatyatve tasya syād anumānatā |</li>
            <li>vedatvād agnihotrādau vāyukṣepiṣṭhavākyavat ||</li>
          </ol>
        </li>
        <li class="verse" id="v5,6-50">
          <ol class="padas">
            <li>nādityayūpe 'naikāntāt, tadvad vā gauṇatā bhavet |</li>
            <li>nātaḥ pratyanumānānām evaṃ pūrvoktayā viśā ||</li>
          </ol>
        </li>
        <li class="verse" id="v5,6-51">
          <ol class="padas">
            <li>tasmāl lakṣaṇabhedena yadi śabdapramāṇatā |</li>
            <li>samā loke ca vede ca siddhā vedapramāṇatā ||</li>
          </ol>
        </li>
        <li class="verse" id="v5,6-52">
          <ol class="padas">
            <li>tena cāptopadeśatvaṃ na syād āgamalakṣaṇam |</li>
            <li>nāptasya sambhavo vede, loke nāsmāt pramāṇatā ||</li>
          </ol>
        </li>
        <li class="verse" id="v5,6-53">
          <ol class="padas">
            <li>purastād varṇitaṃ hy etat, tsmāc chabdena yā matiḥ |</li>
            <li>tasyāḥ svataḥ pramāṇatvaṃ na cet syād doṣadarśanam ||</li>
          </ol>
        </li>
        <li class="verse" id="v5,6-54">
          <ol class="padas">
            <li>anumānena caitasya prāmāṇyaṃ kevalaṃ samam |</li>
            <li>pade tāvat kṛto yatnaḥ parair ity atra varṇyate ||</li>
          </ol>
        </li>
        <li class="verse" id="v5,6-55">
          <ol class="padas">
            <li>viṣayo 'nyādṛśas tāvad dṛśyate liṅgaśabdayoḥ |</li>
            <li>sāmānyaviṣayatvaṃ ca padasya sthāpayiṣyati ||</li>
          </ol>
        </li>
        <li class="verse" id="v5,6-56">
          <ol class="padas">
            <li>dharmādharmaviśiṣṭaś ca liṅgīty etac ca sādhitam |</li>
            <li>na tāvad anumānaṃ hi yāvat tadviṣayaṃ na tat ||</li>
          </ol>
        </li>
        <li class="verse" id="v5,6-57">
          <ol class="padas">
            <li>sāmānyād atiriktaṃ tu śābde vākyasya gocaraḥ |</li>
            <li>sāmarthyād anumeyatvād aśrute 'pi padāntare ||</li>
          </ol>
        </li>
        <li class="verse" id="v5,6-58">
          <ol class="padas">
            <li>saṃkhyādimān padārthaś cet, na tāvat so 'vyayādiṣu |</li>
            <li>yatrāpi te pratīyante tatra vyakter viśeṣaṇam ||</li>
          </ol>
        </li>
        <li class="verse" id="v5,6-59">
          <ol class="padas">
            <li>padāntarābhidheyasya tādarthyāc ca kriyātmanaḥ |</li>
            <li>vākyārthe 'pi padaṃ yatra gomadādi prayujyate ||</li>
          </ol>
        </li>
        <li class="verse" id="v5,6-60">
          <ol class="padas">
            <li>saty apy atra viśeṣṭatve siddhatvān naiva pakṣatā |</li>
            <li>tāvān eva hi tatrārtho yaḥ pūrvam avadhāritaḥ ||</li>
          </ol>
        </li>
        <li class="verse" id="v5,6-61">
          <ol class="padas">
            <li>bhedabuddheś ca vaiṣamyaṃ prakṛtipratyayārthayoḥ |</li>
            <li>viśeṣaṇaviśeṣyārthasvātantryagrahaṇaṃ na ca ||</li>
          </ol>
        </li>
        <li class="verse" id="v5,6-62">
          <ol class="padas">
            <li>viśeṣyapūrvikā tatra buddhiś cātra viparyayaḥ |</li>
            <li>atha śabdo 'rthavattvena pakṣaḥ kasmān na kalpyate ||</li>
          </ol>
        </li>
        <li class="verse" id="v5,6-63">
          <ol class="padas">
            <li>pratijñārthaikadeśo hi hetus tatra prasajyate |</li>
            <li>pakṣe dhūmaviśeṣe ca sāmānyaṃ hetur iṣyate ||</li>
          </ol>
        </li>
        <li class="verse" id="v5,6-64">
          <ol class="padas">
            <li>śabdatvaṃ gamakaṃ nātra gośabdatvaṃ niṣetsyate |</li>
            <li>vyaktir eva viśiṣyāto hetuś caikā prasajyate ||</li>
          </ol>
        </li>
        <li class="verse" id="v5,6-65">
          <ol class="padas">
            <li>bhaved vyañjakabhedāc cet, na tv evaṃ pratyayo 'sti naḥ |</li>
            <li>kathaṃ cāsya viśiṣṭatvaṃ na tāvad deśakālataḥ ||</li>
          </ol>
        </li>
        <li class="verse" id="v5,6-66">
          <ol class="padas">
            <li>tatpratītiviśiṣṭaś cet, paraṃ kim anumīyate |</li>
            <li>na pratyāyanaśaktiś ca viśeṣasyānumīyate ||</li>
          </ol>
        </li>
        <li class="verse" id="v5,6-67">
          <ol class="padas">
            <li>viśeṣāṇāṃ na śaktir hi saikadeśe 'gnijātivat |</li>
            <li>sāmānyasyaiva śaktatvaṃ pakṣo hetus tad eva ca ||</li>
          </ol>
        </li>
        <li class="verse" id="v5,6-68">
          <ol class="padas">
            <li>tasmād arthaviśiṣṭasya na śabdasyānumeyatā |</li>
            <li>kathaṃ ca pakṣadharmatvaṃ śabdasyeha nirūpyate ||</li>
          </ol>
        </li>
        <li class="verse" id="v5,6-69">
          <ol class="padas">
            <li>na kriyākartṛsambandhād ṛte sambandhanaṃ kva cit |</li>
            <li>rājā bharttā manuṣyasya tena rājñaḥ sa ucyate ||</li>
          </ol>
        </li>
        <li class="verse" id="v5,6-70">
          <ol class="padas">
            <li>vṛkṣas tiṣṭhati śākhāsu tā vā tatreti tasya tāḥ |</li>
            <li>deśe 'gnimati dhūmasya kartṛtvaṃ bhavanaṃ prati ||</li>
          </ol>
        </li>
        <li class="verse" id="v5,6-71">
          <ol class="padas">
            <li>kāryakāraṇabhāvādau kriyā sarvatra vidyate |</li>
            <li>na cānavagatākāraḥ sambandho 'stīti gamyate ||</li>
          </ol>
        </li>
        <li class="verse" id="v5,6-72">
          <ol class="padas">
            <li>na cāsty asati sambandhe ṣaṣṭhītatpuruṣo 'pi vā |</li>
            <li>tasmān na pakṣadharmo 'yam iti śakyā nirūpaṇā ||</li>
          </ol>
        </li>
        <li class="verse" id="v5,6-73">
          <ol class="padas">
            <li>nivṛtte 'nyatra sambandhe ye 'pi tadviṣayātmanā |</li>
            <li>vadeyuḥ pakṣadharmatvaṃ śabdasyānupalabdhivat ||</li>
          </ol>
        </li>
        <li class="verse" id="v5,6-74">
          <ol class="padas">
            <li>tair apy etannirūpyaṃ tu śabdas tadviṣayaḥ katham |</li>
            <li>na taddeśādisadbhāvo nābhimukhyādi tasya vā ||</li>
          </ol>
        </li>
        <li class="verse" id="v5,6-75">
          <ol class="padas">
            <li>tasmād utpādayaty eṣa yato 'rthaviṣayā matim |</li>
            <li>tena tadviṣayaḥ śabda iti dharmatvakalpanā ||</li>
          </ol>
        </li>
        <li class="verse" id="v5,6-76">
          <ol class="padas">
            <li>tatra vācakatāyāṃ ca siddhāyāṃ pakṣadharmatā |</li>
            <li>na pratītyaṅgatāṃ gacchen na caivam anumānatā ||</li>
          </ol>
        </li>
        <li class="verse" id="v5,6-77">
          <ol class="padas">
            <li>gamakatāc ca dharmatvaṃ dharmatvād gamako yadi |</li>
            <li>syād anyonyāśrayatvaṃ hi tasmān naiṣāpi kalpanā ||</li>
          </ol>
        </li>
        <li class="verse" id="v5,6-78">
          <ol class="padas">
            <li>na cāgṛhītasambandhāḥ svarūpavyatirekataḥ |</li>
            <li>śabdaṃ jānanti yenātra pakṣadharmamatir bhavet ||</li>
          </ol>
        </li>
        <li class="verse" id="v5,6-79">
          <ol class="padas">
            <li>na ca svarūpamātreṇa dhūmādeḥ pakṣadharmatā |</li>
            <li>na cāpi pūrvasambandham apekṣyaiṣā prasajyate ||</li>
          </ol>
        </li>
        <li class="verse" id="v5,6-80">
          <ol class="padas">
            <li>dhūmavān ayam ity evam apūrvasyāpi jāyate |</li>
            <li>pakṣadharmamatiḥ, tena bhidyetottaralakṣaṇāt ||</li>
          </ol>
        </li>
        <li class="verse" id="v5,6-81">
          <ol class="padas">
            <li>na tv atra pūrvasambandhād adhikā pakṣadharmatā |</li>
            <li>na cārthapratyayāt pūrvam ity anaṅgam iyaṃ bhavet ||</li>
          </ol>
        </li>
        <li class="verse" id="v5,6-82">
          <ol class="padas">
            <li>na ca dharmī gṛhīto 'tra yena taddharmatā bhavet |</li>
            <li>parvatādir yathā deśaḥ prāgdharmatvāvadhāraṇāt ||</li>
          </ol>
        </li>
        <li class="verse" id="v5,6-83">
          <ol class="padas">
            <li>yaś cātra kathyate dharmī prameyo 'sya sa eva naḥ |</li>
            <li>na cānavadhṛte tasmiṃs taddharmatvāvadhāraṇam ||</li>
          </ol>
        </li>
        <li class="verse" id="v5,6-84">
          <ol class="padas">
            <li>prāk sa cet pakṣadharmatvād gṛhītaḥ kiṃ tataḥ param |</li>
            <li>paṣadharmādibhir jñātair yena syād anumānitā ||</li>
          </ol>
        </li>
        <li class="verse" id="v5,6-85">
          <ol class="padas">
            <li>anvayo na ca śabdasya prameyeṇa nirūpyate |</li>
            <li>vyāpāreṇa hi sarveṣām anvitatvaṃ pratīyate ||</li>
          </ol>
        </li>
        <li class="verse" id="v5,6-86">
          <ol class="padas">
            <li>yatra dhūmo 'sti tatrāgner astitvenānvayaḥ sphuṭaḥ |</li>
            <li>na tv evaṃ yatra śabdo 'sti tatrārtho 'stīti niścayaḥ ||</li>
          </ol>
        </li>
        <li class="verse" id="v5,6-87">
          <ol class="padas">
            <li>na tāvat tatra deśe 'sau tatkāle vāvagamyate |</li>
            <li>bhaven nityavibhutvāc cet, sarvārtheṣu ca tat samam ||</li>
          </ol>
        </li>
        <li class="verse" id="v5,6-88">
          <ol class="padas">
            <li>tena sarvatra dṛṣṭatvād vyatirekasya cāgateḥ |</li>
            <li>sarvaśabdair aśeṣārthapratipattiḥ prasajyate ||</li>
          </ol>
        </li>
        <li class="verse" id="v5,6-89">
          <ol class="padas">
            <li>athaivaṃ deśakālābhyām asatyatvaprakalpane |</li>
            <li>vācakapratyayaṃ kaś cid brūyād arthadhiyānvitam ||</li>
          </ol>
        </li>
        <li class="verse" id="v5,6-90">
          <ol class="padas">
            <li>naivam apy asti dṛṣṭo hi vināpy arthadhiyā kva cit |</li>
            <li>vācakapratyayo 'smābhir avyutpannanarān prati ||</li>
          </ol>
        </li>
        <li class="verse" id="v5,6-91">
          <ol class="padas">
            <li>dvitīyādiprayoge ca bhaved anvayakalpanā |</li>
            <li>śatakṛtvaḥ prayukte 'pi na ca dṛṣṭārthadhīḥ kva cit ||</li>
          </ol>
        </li>
        <li class="verse" id="v5,6-92">
          <ol class="padas">
            <li>nanu ye jñātasambandhās teṣāṃ dṛṣṭo 'nvayaḥ sphuṭaḥ |</li>
            <li>yady evam anvayāt pūrvaṃ sambandhaḥ ko 'pi kalpitaḥ ||</li>
          </ol>
        </li>
        <li class="verse" id="v5,6-93">
          <ol class="padas">
            <li>nāṅgam arthadhiyām eṣā bhaved anvayakalpanā |</li>
            <li>anvayādhīnajanmatvam anumānasya ca sthitam ||</li>
          </ol>
        </li>
        <li class="verse" id="v5,6-94">
          <ol class="padas">
            <li>jñāte pratītisāmarthye tadvaśād eva jāyate |</li>
            <li>paścād anvaya ity eṣa kāraṇaṃ katham ucyate ||</li>
          </ol>
        </li>
        <li class="verse" id="v5,6-95">
          <ol class="padas">
            <li>tasmāt tannirapekṣaiva śabdaśaktiḥ pratīyate |</li>
            <li>na ca dhūmānvayāt pūrvaṃ śaktatvam avagamyate ||</li>
          </ol>
        </li>
        <li class="verse" id="v5,6-96">
          <ol class="padas">
            <li>vyatireko 'py avijñātād arthāc chabdadhiyau yadi |</li>
            <li>so 'pi paścāt sthitatvena nārthapratyayasādhanam ||</li>
          </ol>
        </li>
        <li class="verse" id="v5,6-97">
          <ol class="padas">
            <li>sambandhaṃ yaṃ tu vakṣyāmastasya nirṇayakāraṇam |</li>
            <li>syād anvayo 'tirekaś ca na tv arthādhigamasya tau ||</li>
          </ol>
        </li>
        <li class="verse" id="v5,6-98">
          <ol class="padas">
            <li>tasmād ananumānatvaṃ cābde pratyakṣavad bhavet |</li>
            <li>trairūpyarahitatvena tādṛgviṣayavarjanāt ||</li>
          </ol>
        </li>
        <li class="verse" id="v5,6-99">
          <ol class="padas">
            <li>sati cāsya pramāṇatve bhedābhedanirūpanā |</li>
            <li>yuktā na tu padajñānāt padārtho 'tra pramīyate ||</li>
          </ol>
        </li>
        <li class="verse" id="v5,6-100">
          <ol class="padas">
            <li>padaṃ prayujyamānaṃ hi caturddhārthe prayujyate |</li>
            <li>pratyakṣe ca parokṣe ca jñāte 'jñāte 'pi vā purā ||</li>
          </ol>
        </li>
        <li class="verse" id="v5,6-101">
          <ol class="padas">
            <li>tatra yat pūrvavijñāte pratyakṣe ca prayujyate |</li>
            <li>pramite ca prayuktatvād anuvādo 'dhikād vinā ||</li>
          </ol>
        </li>
        <li class="verse" id="v5,6-102">
          <ol class="padas">
            <li>adṛṣṭapūrve tv ajñānaṃ sambandhapratyayo 'pi vā |</li>
            <li>sambandho na ca tasyārthaḥ, yo 'rthaḥ sa tv anyagocaraḥ ||</li>
          </ol>
        </li>
        <li class="verse" id="v5,6-103">
          <ol class="padas">
            <li>parokṣe 'nanubhūte ca nābhidheye matir bhavet |</li>
            <li>parokṣaś cānubhūtaś ca yas tatra smṛtir iṣyate ||</li>
          </ol>
        </li>
        <li class="verse" id="v5,6-104">
          <ol class="padas">
            <li>pramite ca pravṛttatvāt smṛter nāsti pramāṇatā |</li>
            <li>paricchedaphalatvād dhi prāmāṇyam upajāyate ||</li>
          </ol>
        </li>
        <li class="verse" id="v5,6-105">
          <ol class="padas">
            <li>tādātvikaparicchedaphalatvena pramāṇatā |</li>
            <li>pratyabhijñānavat kasmāt smṛter api na kalpyate ||</li>
          </ol>
        </li>
        <li class="verse" id="v5,6-106">
          <ol class="padas">
            <li>yāvān pūrvaparicchinnas tāvān evāvadhāryate |</li>
            <li>smṛtyā tadanusāreṇa tadāsattve 'sya naiva dhīḥ ||</li>
          </ol>
        </li>
        <li class="verse" id="v5,6-107">
          <ol class="padas">
            <li>padam abhyadhikābhāvāt smārakān na viśiṣyate |</li>
            <li>padādhikyaṃ bhavet kiñ cit tatpadasya na gocaraḥ ||</li>
          </ol>
        </li>
        <li class="verse" id="v5,6-108">
          <ol class="padas">
            <li>prāṇam anumānaṃ vā yady api syāt padānmitiḥ |</li>
            <li>vākyārthasyāgamārthatvād doṣo nāgamavādinām ||</li>
          </ol>
        </li>
        <li class="verse" id="v5,6-109">
          <ol class="padas">
            <li>vākyārthe tu padārthebhyaḥ sambandhānubhavād ṛte |</li>
            <li>buddhir utpadyate tena bhinnā 'sāvakṣabuddhivat ||</li>
          </ol>
        </li>
        <li class="verse" id="v5,6-110">
          <ol class="padas">
            <li>vākyādhikaraṇe cāsya hetoḥ siddhir bhaviṣyati |</li>
            <li>sarveṣāṃ ca paroktānāṃ vākyabuddhāvasiddhatā ||</li>
          </ol>
        </li>
        <li class="verse" id="v5,6-111">
          <ol class="padas">
            <li>vākyeṣv adṛṣṭeṣv api sārthakeṣu padārthavinmātratayā pratītim |</li>
            <li>dṛṣṭvānumānavyatirekabhītāḥ kliṣṭāḥ padābhedavicāraṇāyām ||</li>
          </ol>
        </li>
      </ol>
      <h1 id="5,7_upamānapariccheda_UMP">{5,7 upamānapariccheda UMP}</h1>
      <ol class="verses">
        <li class="verse" id="v5,7-1">
          <ol class="padas">
            <li>kīdṛggavaya ityevaṃ pṛṣṭo nāgarikair yadi |</li>
            <li>bravītyāraṇyako vākyaṃ yathā gaur gavayas tathā ||</li>
          </ol>
        </li>
        <li class="verse" id="v5,7-2">
          <ol class="padas">
            <li>etasminn upamānatvaṃ prasiddhaṃ śabare punaḥ |</li>
            <li>tasyāgamābahirbhāvād anyathaivopavarṇitam ||</li>
          </ol>
        </li>
        <li class="verse" id="v5,7-3">
          <ol class="padas">
            <li>puruṣapratyayenaiva tatrārthaḥ sampratīyate |</li>
            <li>tadīyavacanatvena tasmād āgama eva saḥ ||</li>
          </ol>
        </li>
        <li class="verse" id="v5,7-4">
          <ol class="padas">
            <li>sadṛśād upajāyeta yā matiḥ sadṛśāntare |</li>
            <li>dhyānādismṛtitulyatvāt sā pramāṇaṃ kathaṃ bhavet ||</li>
          </ol>
        </li>
        <li class="verse" id="v5,7-5">
          <ol class="padas">
            <li>deśakālādibhedena yathānyatra viśiṣyate |</li>
            <li>prameyaṃ naivam asty atra nagarasthānusārataḥ ||</li>
          </ol>
        </li>
        <li class="verse" id="v5,7-6">
          <ol class="padas">
            <li>śrutātideśavākyānām āraṇye gavaye matiḥ |</li>
            <li>yā sopamānaṃ keṣāñ cid gosādṛśyānurañjitā ||</li>
          </ol>
        </li>
        <li class="verse" id="v5,7-7">
          <ol class="padas">
            <li>pratyakṣo gavayas tāvat sādṛśyasmṛtir atra tu |</li>
            <li>nanu sādṛśyayukte 'rthe na smṛtir nendriyād gatiḥ ||</li>
          </ol>
        </li>
        <li class="verse" id="v5,7-8">
          <ol class="padas">
            <li>pūrvavākyārthavijñānān nādhikyaṃ gavaye yadi |</li>
            <li>smaraṇād aviśiṣṭatvāt saṅgater na pramāṇatā ||</li>
          </ol>
        </li>
        <li class="verse" id="v5,7-9">
          <ol class="padas">
            <li>atha tv adhikatā kā cit pratyakṣādivaśād bhavet |</li>
            <li>yāvaddhīndriyasambandhas tat pratyakṣam iti sthitam ||</li>
          </ol>
        </li>
        <li class="verse" id="v5,7-10">
          <ol class="padas">
            <li>syaryamāṇasya cāṃśasya vivedenāpramāṇatā |</li>
            <li>śrutātideśavākyatvaṃ na cātīvopayujyate ||</li>
          </ol>
        </li>
        <li class="verse" id="v5,7-11">
          <ol class="padas">
            <li>ye 'pi hy aśrutatadvākyās teṣām api bhavaty ayam |</li>
            <li>pratyakṣadṛṣṭagotvānāṃ vane gavayadarśinām ||</li>
          </ol>
        </li>
        <li class="verse" id="v5,7-12">
          <ol class="padas">
            <li>atha saṃjñānusandhānaṃ teṣāṃ nāstīti varṇyate |</li>
            <li>na nāma vastu tat tāvat sarvathā taiḥ pratīyate ||</li>
          </ol>
        </li>
        <li class="verse" id="v5,7-13">
          <ol class="padas">
            <li>na ca śabdārthasambandhaḥ prameyo 'tra tadeṣyate |</li>
            <li>sādṛśyāvadhṛte vākye vākyād avagato hy asau ||</li>
          </ol>
        </li>
        <li class="verse" id="v5,7-14">
          <ol class="padas">
            <li>na cāsya pratyabhijñānaṃ punarutpadyate vane |</li>
            <li>śaktyor atīndriyatvena smṛtir eva hi seṣyate ||</li>
          </ol>
        </li>
        <li class="verse" id="v5,7-15">
          <ol class="padas">
            <li>śabdānuviddhabodhe 'pi pratyakṣam upapāditam |</li>
            <li>tasmāt sādṛśyayuktārthaḥ prameyo 'pūrva ucyatām ||</li>
          </ol>
        </li>
        <li class="verse" id="v5,7-16">
          <ol class="padas">
            <li>vyavasāyātmakatvaṃ tu pratyakṣasya yadeṣyate |</li>
            <li>jātyādivat tadā tena sādṛśyaṃ kiṃ na mīyate ||</li>
          </ol>
        </li>
        <li class="verse" id="v5,7-17">
          <ol class="padas">
            <li>pratyakṣābhāsam etat tu nirvikalpakavādinām |</li>
            <li>prameyavastvabhāvāc ca nābhipretā pramāṇatā ||</li>
          </ol>
        </li>
        <li class="verse" id="v5,7-18">
          <ol class="padas">
            <li>sādṛśyasyāpi vastutvaṃ na śakyam apabādhitum |</li>
            <li>bhūyo 'vayavasāmānyayogo jātyantarasya tat ||</li>
          </ol>
        </li>
        <li class="verse" id="v5,7-19">
          <ol class="padas">
            <li>sadṛśāvayavatvaṃ tu yatra padmadalākṣivat |</li>
            <li>tat svāvayavasāmānyabhūmnā teṣā bhaviṣyati ||</li>
          </ol>
        </li>
        <li class="verse" id="v5,7-20">
          <ol class="padas">
            <li>evaṃ jātiguṇadravyakriyāśaktisvadharmataḥ |</li>
            <li>ekaikadvitrisāmastyabhedād etasya citratā ||</li>
          </ol>
        </li>
        <li class="verse" id="v5,7-21">
          <ol class="padas">
            <li>na dharmā eva sādṛśyaṃ bhūyastā vā tadāśrayā |</li>
            <li>bhūyastvavaddhi jātyādi sadṛśatvena dṛśyate ||</li>
          </ol>
        </li>
        <li class="verse" id="v5,7-22">
          <ol class="padas">
            <li>yamayoḥ katham etac ced, dṛṣṭatvāt kim ihocyate |</li>
            <li>kva cid dhi bhūyasām etat kva cid alpīyasām api ||</li>
          </ol>
        </li>
        <li class="verse" id="v5,7-23">
          <ol class="padas">
            <li>naitāvatā viśeṣeṇa vastutvaṃ tasya hīyate |</li>
            <li>sāmānyāny api caitāni nāśīnyāśrayanāśataḥ ||</li>
          </ol>
        </li>
        <li class="verse" id="v5,7-24">
          <ol class="padas">
            <li>anantāśrayayogāc ca na nāśo 'nyatra vidyate |</li>
            <li>tena sarvaṃ na sāmānyaṃ nityatvena prakalpyate ||</li>
          </ol>
        </li>
        <li class="verse" id="v5,7-25">
          <ol class="padas">
            <li>sāmānyānāṃ na vā nāśaḥ kva cid abhyupagamyate |</li>
            <li>sarvasya hy āśrayaḥ kaś cid asti deśāntarādiṣu ||</li>
          </ol>
        </li>
        <li class="verse" id="v5,7-26">
          <ol class="padas">
            <li>teṣāṃ bhūyas tayā cedaṃ sādṛśyam atiricyate |</li>
            <li>tāni vyastāni santy evaṃ pratyakṣe 'pi kva cit kva cit ||</li>
          </ol>
        </li>
        <li class="verse" id="v5,7-27">
          <ol class="padas">
            <li>sadṛśāvayavatvaṃ tu yatra nāma pratīyate |</li>
            <li>tad apy avayavānāṃ syāt samānavayavāntaraiḥ ||</li>
          </ol>
        </li>
        <li class="verse" id="v5,7-28">
          <ol class="padas">
            <li>evaṃ tāvad yato nāsti parābhedaprakalpanā |</li>
            <li>tataḥ paraṃ tu sāmānyaṃ bhavet sādṛśyavarjitam ||</li>
          </ol>
        </li>
        <li class="verse" id="v5,7-29">
          <ol class="padas">
            <li>pradhānānāṃ tu sāmānyaṃ yatraikaṃ sampratīyate |</li>
            <li>sa eveti bhavet tatra tadbhede sadṛśatvadhīḥ ||</li>
          </ol>
        </li>
        <li class="verse" id="v5,7-30">
          <ol class="padas">
            <li>citrādau yatra sādṛśyaṃ sāmānyaṃ tatra kiṃ bhavet |</li>
            <li>tatrāpi pṛthivīvarṇaviśeṣādisamānatā ||</li>
          </ol>
        </li>
        <li class="verse" id="v5,7-31">
          <ol class="padas">
            <li>rūpagandharasānāṃ ca kasya cit tulyatā kva cit |</li>
            <li>nāvaśyaṃ sarvasāmānyāt sādṛśyam upajāyate ||</li>
          </ol>
        </li>
        <li class="verse" id="v5,7-32">
          <ol class="padas">
            <li>pṛthivyādiṣu caiteṣāṃ satām eva svabhāvataḥ |</li>
            <li>pariṇāmādibhir vyaktir yathādṛṣṭyavadhāryate ||</li>
          </ol>
        </li>
        <li class="verse" id="v5,7-33">
          <ol class="padas">
            <li>na hi śaktyātmanā kiñ cid asajjama prapadyate |</li>
            <li>dharmāṇāṃ na ca nānātvam, asti cāvāntararasthitiḥ ||</li>
          </ol>
        </li>
        <li class="verse" id="v5,7-34">
          <ol class="padas">
            <li>vastutve sati cāsyaivaṃ sambandhasya ca cakṣuṣā |</li>
            <li>dvayor ekatra vā dṛṣṭeḥ pratyakṣatvaṃ na vāryate ||</li>
          </ol>
        </li>
        <li class="verse" id="v5,7-35">
          <ol class="padas">
            <li>sāmānyavac ca sādṛśyam ekaikatra samāpte |</li>
            <li>pratiyoginyadṛṣṭe 'pi tasmāt tadupapadyate ||</li>
          </ol>
        </li>
        <li class="verse" id="v5,7-36">
          <ol class="padas">
            <li>tatra yady api gāṃ smṛtvā tadbhānam upajāyate |</li>
            <li>sannidhergavayasthatvād bhaved indriyagocaraḥ ||</li>
          </ol>
        </li>
        <li class="verse" id="v5,7-37">
          <ol class="padas">
            <li>tasmād yat smaryate tat syāt sādṛśyena viśeṣitam |</li>
            <li>prameyam upamānasya sādṛśyaṃ vā tadanvatam ||</li>
          </ol>
        </li>
        <li class="verse" id="v5,7-38">
          <ol class="padas">
            <li>pratyakṣeṇāvabuddhe 'pi sādṛśye gavi ca smṛteḥ |</li>
            <li>viśiṣṭasyānyato 'siddher upamānanapramāṇatā ||</li>
          </ol>
        </li>
        <li class="verse" id="v5,7-39">
          <ol class="padas">
            <li>pratyakṣe 'pi yathā deśe smaryamāṇe ca pāvake |</li>
            <li>viśiṣṭaviṣayatvena nānumānāpramāṇatā ||</li>
          </ol>
        </li>
        <li class="verse" id="v5,7-40">
          <ol class="padas">
            <li>yatra tv asadṛśād eva kalpayitvopajāyate |</li>
            <li>sādṛśyapratyayas tatra tadābhāsatvakalpanā ||</li>
          </ol>
        </li>
        <li class="verse" id="v5,7-41">
          <ol class="padas">
            <li>bādhakapratyayāc caiṣā sādṛśyābhāsatā matā |</li>
            <li>yathā palālakūṭasya sādṛśyaṃ kuñjarādinā ||</li>
          </ol>
        </li>
        <li class="verse" id="v5,7-42">
          <ol class="padas">
            <li>samīpastho 'pi jānāti sādṛśyaṃ neti tatra hi |</li>
            <li>na bādhyate samīpādau yat tu sādṛśyam eva tat ||</li>
          </ol>
        </li>
        <li class="verse" id="v5,7-43">
          <ol class="padas">
            <li>na caitasyānumānatvaṃ pakṣadharmādyasambhavāt |</li>
            <li>prāk prameyasya sādṛśyaṃ na dharmatvena gṛhyate ||</li>
          </ol>
        </li>
        <li class="verse" id="v5,7-44">
          <ol class="padas">
            <li>gavaye gṛhyamāṇaṃ ca na gavām anumāpakam |</li>
            <li>pratijñārthaikadeśatvād gogatasya na liṅgatā ||</li>
          </ol>
        </li>
        <li class="verse" id="v5,7-45">
          <ol class="padas">
            <li>gavayaś cāpy asambandhān na gor liṅgatvamṛcchati |</li>
            <li>sādṛśyaṃ na ca sarveṇa pūrvaṃ dṛṣṭaṃ tadanvayi ||</li>
          </ol>
        </li>
        <li class="verse" id="v5,7-46">
          <ol class="padas">
            <li>ekasminn api dṛṣṭe 'rthe dvitīyaṃ paśyato vane |</li>
            <li>sādṛśyena sahaivāsmiṃs tadaivotpadyate matiḥ ||</li>
          </ol>
        </li>
        <li class="verse" id="v5,7-47">
          <ol class="padas">
            <li>śṛṅgitvāder athocyeta sambandhāl liṅgatā gavi |</li>
            <li>na, teṣāṃ gavayajñānavyāpāraṃ pratyupakṣayāt ||</li>
          </ol>
        </li>
        <li class="verse" id="v5,7-48">
          <ol class="padas">
            <li>yadi tebhyaḥ pratītiḥ syān niḥsādṛśyaiva sā bhavet |</li>
            <li>na gauḥ śṛṅgādisadṛśī sadṛśī gavayena tu ||</li>
          </ol>
        </li>
        <li class="verse" id="v5,7-49">
          <ol class="padas">
            <li>sadṛśapratyayaṃ dṛṣṭvā śṛṅgādipratyayāt param |</li>
            <li>gavayapratyayād eva gojñānam upajāyate ||</li>
          </ol>
        </li>
        <li class="verse" id="v5,7-50">
          <ol class="padas">
            <li>sadṛśāvayavatve tu teṣām evopamā bhavet |</li>
            <li>na ca śṛṅgādayo yatra tatra gaur anumīyate ||</li>
          </ol>
        </li>
        <li class="verse" id="v5,7-51">
          <ol class="padas">
            <li>itthaṃ cānumimānasya bhrāntajñānaṃ prasajyate |</li>
            <li>nagarasthe tu gojñānaṃ smaraṇān nātivartate ||</li>
          </ol>
        </li>
        <li class="verse" id="v5,7-52">
          <ol class="padas">
            <li>bhinnānumānād upameyam uktam, sauryādivākyair asahāyi dṛṣṭam |</li>
            <li>sādṛśyato 'gnyādiyutaṃ kathaṃ nu, pratyāyayed ity upayujyate naḥ ||</li>
          </ol>
        </li>
        <li class="verse" id="v5,7-53">
          <ol class="padas">
            <li>pratinidhir api caivaṃ vrīhisādṛśyayogād bhavati tadapacāre yatra nīvārajātau |</li>
            <li>tad api phalam abhīṣṭaṃ lakṣaṇasyopamāyāḥ pratikṛtir api gauṇair bodhyate yatra cānyaiḥ ||</li>
          </ol>
        </li>
        <li class="verse" id="v5,7-54">
          <ol class="padas">
            <li>matir api ca tathaiva drāgivotpadyate 'sminn |</li>
            <li>itaraviṣayabodhe 'saty apītthaṃ ca bādhaḥ ||</li>
          </ol>
        </li>
      </ol>
      <h1 id="5,8_arthāpattipariccheda_AAP">{5,8 arthāpattipariccheda AAP}</h1>
      <ol class="verses">
        <li class="verse" id="v5,8-1">
          <ol class="padas">
            <li>pramāṇaṣaṭkavijñāto yatrārtho nānyathā bhavet |</li>
            <li>adṛṣṭaṃ kalpayed anyaṃ sārthāpattir udāhṛtā ||</li>
          </ol>
        </li>
        <li class="verse" id="v5,8-2">
          <ol class="padas">
            <li>dṛṣṭaḥ pañcabhir apy asmād bhedenoktā śrutodbhavā |</li>
            <li>pramāṇagrāhiṇītvena yasmāt pūrvavilakṣaṇā ||</li>
          </ol>
        </li>
        <li class="verse" id="v5,8-3">
          <ol class="padas">
            <li>tatra pratyakṣato jñānād dāhād dahanaśaktatā |</li>
            <li>vahner anumitāt sūrye yānāt tacchaktiyogyatā ||</li>
          </ol>
        </li>
        <li class="verse" id="v5,8-4">
          <ol class="padas">
            <li>śrutārthāpattir atraiva parastād abhidhāsyate |</li>
            <li>gavayopamitā yā gaus tajjñānagrāhyatā matā ||</li>
          </ol>
        </li>
        <li class="verse" id="v5,8-5">
          <ol class="padas">
            <li>abhidhānaprasiddhyartham arthāpattyāvabodhitāt |</li>
            <li>śabde bodhakasāmarthyāt tannityatvaprakalpanam ||</li>
          </ol>
        </li>
        <li class="verse" id="v5,8-6">
          <ol class="padas">
            <li>abhidhā nānyathā sidhyed iti vācakaśaktatām |</li>
            <li>arthāpattyāvagamyaivaṃ tadananyagateḥ punaḥ ||</li>
          </ol>
        </li>
        <li class="verse" id="v5,8-7">
          <ol class="padas">
            <li>arthāpattyantareṇaiva śabdanityatvaniścayaḥ |</li>
            <li>darśanasya parārthatvād ity asminn abhidhāsyate ||</li>
          </ol>
        </li>
        <li class="verse" id="v5,8-8">
          <ol class="padas">
            <li>pramāṇābhāvanirṇītacaitrābhāvaviśeṣitāt |</li>
            <li>gehāc caitrabahirbhāvasiddhir yā tv iha darśitā ||</li>
          </ol>
        </li>
        <li class="verse" id="v5,8-9">
          <ol class="padas">
            <li>tām abhāvotthitām anyām arthāpattim udāharet |</li>
            <li>pakṣadoṣeṣu cānyāsāmudāharaṇavistaraḥ ||</li>
          </ol>
        </li>
        <li class="verse" id="v5,8-10">
          <ol class="padas">
            <li>abhāvāvagatāc caitrād bahirbhāvasya sūcanam |</li>
            <li>pakṣadharmādyanaṅgatvād bhinnaivāpy anumānataḥ ||</li>
          </ol>
        </li>
        <li class="verse" id="v5,8-11">
          <ol class="padas">
            <li>bahirdeśaviśiṣṭe 'rthe deśe vā tadviśeṣite |</li>
            <li>prameye yo gṛhābhāvaḥ pakṣadharmas tv asau katham ||</li>
          </ol>
        </li>
        <li class="verse" id="v5,8-12">
          <ol class="padas">
            <li>tadabhāvaviśiṣṭaṃ tu gṛhaṃ dharmo na kasyacit |</li>
            <li>gṛhābhāvaviśiṣṭas tu tadāsau na pratīyate ||</li>
          </ol>
        </li>
        <li class="verse" id="v5,8-13">
          <ol class="padas">
            <li>gamyate tu gṛhaṃ tatra na ca caitraḥ pratīyate |</li>
            <li>na cātrādarśanaṃ hetur yathābhāve 'bhidhāsyate ||</li>
          </ol>
        </li>
        <li class="verse" id="v5,8-14">
          <ol class="padas">
            <li>tena veśmanyadṛṣṭatvād iti hetur na kalpyate |</li>
            <li>adarśanād abhāve ca prameyasyāvadhārite ||</li>
          </ol>
        </li>
        <li class="verse" id="v5,8-15">
          <ol class="padas">
            <li>bahirbhāvamatir nāsau tenādarśanahetukā |</li>
            <li>caitrābhāvasya hetutvaṃ gehe 'bhāvaś ca saṃsthitaḥ ||</li>
          </ol>
        </li>
        <li class="verse" id="v5,8-16">
          <ol class="padas">
            <li>pūrvaṃ na cāgṛhītasya dharmiṇaḥ syāt prameyatā |</li>
            <li>na cātra bāhyadeśo vā caitro vā gṛhyate purā ||</li>
          </ol>
        </li>
        <li class="verse" id="v5,8-17">
          <ol class="padas">
            <li>nadīpūreṇa yā vṛṣṭir upariṣṭāt pratīyate |</li>
            <li>deśe katham adṛṣṭe tu pakṣadharmatvasambhavaḥ ||</li>
          </ol>
        </li>
        <li class="verse" id="v5,8-18">
          <ol class="padas">
            <li>vṛṣṭimatparadeśatvaṃ nadīpuravato 'tra tu |</li>
            <li>deśasya pratipadyante yadvārthāpattir eva sā ||</li>
          </ol>
        </li>
        <li class="verse" id="v5,8-19">
          <ol class="padas">
            <li>jīvataś ca gṛhābhāvaḥ pakṣadharmo 'tra kalpyate |</li>
            <li>tatsaṃvittir bahirbhāvaṃ na cābuddhvopajāyate ||</li>
          </ol>
        </li>
        <li class="verse" id="v5,8-20">
          <ol class="padas">
            <li>agnimattānapekṣā tu dhūmavattā pratīyate |</li>
            <li>na tadgrahaṇavelāyām agnyadhīnaṃ hi kiñcana ||</li>
          </ol>
        </li>
        <li class="verse" id="v5,8-21">
          <ol class="padas">
            <li>gehābhāvas tu yaḥ śuddho vidyamānatvavarjitaḥ |</li>
            <li>sa mṛteṣv api dṛṣṭatvād bahirvṛtter na sādhakaḥ ||</li>
          </ol>
        </li>
        <li class="verse" id="v5,8-22">
          <ol class="padas">
            <li>vidyamānatvasaṃsṛṣṭagṛhābhāvadhiyānayā |</li>
            <li>gehād utkālitaś caitro vidyate bahir eva hi ||</li>
          </ol>
        </li>
        <li class="verse" id="v5,8-23">
          <ol class="padas">
            <li>gehābhāvatvamātraṃ tu yat svatantraṃ pratīyate |</li>
            <li>na tāvatā bahirbhāvaś caitrasyaivāvadhāryate ||</li>
          </ol>
        </li>
        <li class="verse" id="v5,8-24">
          <ol class="padas">
            <li>siddhe sadbhāvavijñāne gehābhāvadhiyātra tu |</li>
            <li>gehād utkālitā sattā bahir evāvatiṣṭhate ||</li>
          </ol>
        </li>
        <li class="verse" id="v5,8-25">
          <ol class="padas">
            <li>tenāsya nirapekṣasya vyabhicāro mṛtādinā |</li>
            <li>yasya tv avyabhicāritvaṃ na tato 'nyat pratīyate ||</li>
          </ol>
        </li>
        <li class="verse" id="v5,8-26">
          <ol class="padas">
            <li>tasmāt pratyakṣato gehe caitrābhāve hy abhāvataḥ |</li>
            <li>jñāte yat sattvavijñānaṃ tad evedaṃ bahiḥ sthitam ||</li>
          </ol>
        </li>
        <li class="verse" id="v5,8-27">
          <ol class="padas">
            <li>pakṣadharmātmalābhāya bahirbhāvaḥ praveśitaḥ |</li>
            <li>tadviśiṣṭo 'numeyaḥ syāt pakṣadharmānvayādibhiḥ ||</li>
          </ol>
        </li>
        <li class="verse" id="v5,8-28">
          <ol class="padas">
            <li>pakṣadharmādivijñānaṃ bahiḥ sambodhato yadi |</li>
            <li>taiś ca tadbodhato 'vaśyam anyonyāśrayatā bhavet ||</li>
          </ol>
        </li>
        <li class="verse" id="v5,8-29">
          <ol class="padas">
            <li>anyathānupapattau tu prameyānupraveśitā |</li>
            <li>tādrūpyeṇaiva vijñānān na doṣaḥ pratibhāti naḥ ||</li>
          </ol>
        </li>
        <li class="verse" id="v5,8-30">
          <ol class="padas">
            <li>avinābhāvitā cātra tadaiva parikalpyate |</li>
            <li>na prāg avadhṛtety evaṃ saty apy eṣā na kāraṇam ||</li>
          </ol>
        </li>
        <li class="verse" id="v5,8-31">
          <ol class="padas">
            <li>gṛhābhāvabahirbhāvau na ca dṛṣṭau niyogataḥ |</li>
            <li>sāhitye 'pi pramāṇaṃ ca tayor anyan na vidyate ||</li>
          </ol>
        </li>
        <li class="verse" id="v5,8-32">
          <ol class="padas">
            <li>anyathānupapattyaiva hy ekenānyat pratīyate |</li>
            <li>tathā na kalpyate tac cet sāhityaṃ na pratīyate ||</li>
          </ol>
        </li>
        <li class="verse" id="v5,8-33">
          <ol class="padas">
            <li>tena sambandhavelāyāṃ sambandhyanyataro dhruvam |</li>
            <li>arthāpattyāvagantavyaḥ paścād asty anumānatā ||</li>
          </ol>
        </li>
        <li class="verse" id="v5,8-34">
          <ol class="padas">
            <li>gṛhadvāri sthito yas tu bahirbhāvaṃ prakalpayet |</li>
            <li>yadaikasminn ayaṃ deśe na tadānyatra vidyate ||</li>
          </ol>
        </li>
        <li class="verse" id="v5,8-35">
          <ol class="padas">
            <li>tadāpy avidyamānatvaṃ na sarvatra pratīyate |</li>
            <li>na caikadeśe nāstitvād vyāptir hetor bhaviṣyati ||</li>
          </ol>
        </li>
        <li class="verse" id="v5,8-36">
          <ol class="padas">
            <li>nanv atrāvidyamānatvaṃ gamyate 'nupalabdhitaḥ |</li>
            <li>sā cāprayatnasādhyatvād ekasthasyaiva sidhyati ||</li>
          </ol>
        </li>
        <li class="verse" id="v5,8-37">
          <ol class="padas">
            <li>naitayānupalabdhyātra vastvabhāvaḥ pratīyate |</li>
            <li>taddeśāgamanāt sā hi dūrastheṣv asti satsv api ||</li>
          </ol>
        </li>
        <li class="verse" id="v5,8-38">
          <ol class="padas">
            <li>gatvā gatvā tu tān deśān yady artho nopalabhyate |</li>
            <li>tato 'nyakāraṇābhāvād asann ity avagamyate ||</li>
          </ol>
        </li>
        <li class="verse" id="v5,8-39">
          <ol class="padas">
            <li>nanu cāgnyādyabhāve 'pi dhūmādivyatirekiṇām |</li>
            <li>taddeśāgamanāt spaṣṭo vyatireko na sidhyati ||</li>
          </ol>
        </li>
        <li class="verse" id="v5,8-40">
          <ol class="padas">
            <li>yasya vastvantarābhāvaḥ prameyas tasya duṣyati |</li>
            <li>mama tv adṛṣṭamātreṇa gamakaḥ sahacāriṇaḥ ||</li>
          </ol>
        </li>
        <li class="verse" id="v5,8-41">
          <ol class="padas">
            <li>nanv evam itaratrāpi sambandho 'nupalabdhitaḥ |</li>
            <li>caitrābhāvasya bhāvena dṛṣṭatvād upapadyate ||</li>
          </ol>
        </li>
        <li class="verse" id="v5,8-42">
          <ol class="padas">
            <li>sāhitye mitadeśatvāt prasiddhe cāgnidhūmayoḥ |</li>
            <li>vyatirekasya cādṛṣṭer gamakatvaṃ prakalpyate ||</li>
          </ol>
        </li>
        <li class="verse" id="v5,8-43">
          <ol class="padas">
            <li>iha sāhityam evedam ekasya sahabhāvinaḥ |</li>
            <li>anantadeśavarttitvān na tāvad upapadyate ||</li>
          </ol>
        </li>
        <li class="verse" id="v5,8-44">
          <ol class="padas">
            <li>nanu deśāntaraṃ śūnyaṃ caitreṇaivaṃ pratīyate |</li>
            <li>taddeśavyatiriktatvāt samīpasthitadeśavat ||</li>
          </ol>
        </li>
        <li class="verse" id="v5,8-45">
          <ol class="padas">
            <li>viruddhāvyabhicāritvaṃ tadvad eva hi gamyate |</li>
            <li>samīpadeśabhinnatvāt caitrādhiṣṭhitadeśavat ||</li>
          </ol>
        </li>
        <li class="verse" id="v5,8-46">
          <ol class="padas">
            <li>puruṣasya tu kārtsnyena yad ekatropalambhanam |</li>
            <li>tasyānyathā na siddhiḥ syād ity anyeṣv asya nāstitā ||</li>
          </ol>
        </li>
        <li class="verse" id="v5,8-47">
          <ol class="padas">
            <li>tenārthāpattipūrvatvam atra yatra ca kāraṇe |</li>
            <li>kāryādarśanataḥ śakter astitvaṃ sampratīyate ||</li>
          </ol>
        </li>
        <li class="verse" id="v5,8-48">
          <ol class="padas">
            <li>kāryasya nanu liṅgatvaṃ na sambandhānapekṣaṇāt |</li>
            <li>dṛṣṭvā sambandhitāṃ caiṣā śaktir gamyeta nānyathā ||</li>
          </ol>
        </li>
        <li class="verse" id="v5,8-49">
          <ol class="padas">
            <li>taddarśane tadānīṃ ca pratyakṣāder asambhavāt |</li>
            <li>arthāpatteḥ pramāṇatvaṃ trailakṣaṇyād vinā bhavet ||</li>
          </ol>
        </li>
        <li class="verse" id="v5,8-50">
          <ol class="padas">
            <li>anumānād abhinnatvān noktau jayaparājayau |</li>
            <li>vadhyaghātakabhāvena yau sarpanakulādiṣu ||</li>
          </ol>
        </li>
        <li class="verse" id="v5,8-51">
          <ol class="padas">
            <li>pīno divā na bhuṅkte cety evamādivacaḥ śrutau |</li>
            <li>rātribhojanavijñānaṃ śrutārthāpattir ucyate ||</li>
          </ol>
        </li>
        <li class="verse" id="v5,8-52">
          <ol class="padas">
            <li>tām arthagocarāṃ kecid apare śabdagocarām |</li>
            <li>kalpayanty āgamāc cainām abhinnāṃ pratijānate ||</li>
          </ol>
        </li>
        <li class="verse" id="v5,8-53">
          <ol class="padas">
            <li>prāyaśaś cānayā vede vyavahāro vyavasthitaḥ |</li>
            <li>so 'vaidikaḥ prasajyeta yady eṣā bhidyate tataḥ ||</li>
          </ol>
        </li>
        <li class="verse" id="v5,8-54">
          <ol class="padas">
            <li>vacanasya śrutasyaiva so 'py arthaḥ kaiścid āśritaḥ |</li>
            <li>tadarthopaplutasyānyair iṣṭo vākyāntarasya tu ||</li>
          </ol>
        </li>
        <li class="verse" id="v5,8-55">
          <ol class="padas">
            <li>na tāvac chrūyamāṇasya vacaso 'rtho 'yam iṣyate |</li>
            <li>na hy anekārthatā yuktā vākye vācakatā tathā ||</li>
          </ol>
        </li>
        <li class="verse" id="v5,8-56">
          <ol class="padas">
            <li>padārthānvayarūpeṇa vākyārtho hi pratīyate |</li>
            <li>na rātryādipadārthaś ca divāvākyena gamyate ||</li>
          </ol>
        </li>
        <li class="verse" id="v5,8-57">
          <ol class="padas">
            <li>na divādipadārthānāṃ saṃsargo rātribhojanam |</li>
            <li>na bhedo yena tadvākyaṃ tasya syāt pratipādakam ||</li>
          </ol>
        </li>
        <li class="verse" id="v5,8-58">
          <ol class="padas">
            <li>anyārthavyāpṛtatvāc ca na dvitīyārthakalpanā |</li>
            <li>tasmād vākyāntareṇāyaṃ buddhisthena pratīyate ||</li>
          </ol>
        </li>
        <li class="verse" id="v5,8-59">
          <ol class="padas">
            <li>tasya cāgamikatve 'pi yat tad vākyaṃ pratīyate |</li>
            <li>pramāṇaṃ tasya vaktavyaṃ pratyakṣādiṣu yad bhavet ||</li>
          </ol>
        </li>
        <li class="verse" id="v5,8-60">
          <ol class="padas">
            <li>na hy anuccārite vākye pratyakṣaṃ tāvad iṣyate |</li>
            <li>nānumānaṃ na cedaṃ hi dṛṣṭaṃ tena saha kvacit ||</li>
          </ol>
        </li>
        <li class="verse" id="v5,8-61">
          <ol class="padas">
            <li>yadi tv anupalabdhe 'pi sambandhe liṅgateṣyate |</li>
            <li>taduccāraṇamātreṇa sarvavākyamatir bhavet ||</li>
          </ol>
        </li>
        <li class="verse" id="v5,8-62">
          <ol class="padas">
            <li>na cārthāpattigamyāni sarvaiḥ sarvavacāṃsi hi |</li>
            <li>sambaddhāny upalabdhāni yena teṣv anumā bhavet ||</li>
          </ol>
        </li>
        <li class="verse" id="v5,8-63">
          <ol class="padas">
            <li>na ca sattānumānena viśeṣo vānumīyate |</li>
            <li>iha vākyaviśeṣasya sattaiva tv avagamyate ||</li>
          </ol>
        </li>
        <li class="verse" id="v5,8-64">
          <ol class="padas">
            <li>pūrvasiddhaḥ svatantro 'rthaḥ svatantreṇa viśeṣitaḥ |</li>
            <li>dharmādharmaviśiṣṭo 'tra nānumeyaḥ pratīyate ||</li>
          </ol>
        </li>
        <li class="verse" id="v5,8-65">
          <ol class="padas">
            <li>atha śrutasya vākyasya mīyate tadviśiṣṭatā |</li>
            <li>tataḥ pakṣo 'bhyupetaḥ syād aprasiddhaviśeṣaṇaḥ ||</li>
          </ol>
        </li>
        <li class="verse" id="v5,8-66">
          <ol class="padas">
            <li>kiñ ca liṅgāntarābhāvād etasya yadi liṅgatā |</li>
            <li>pratijñārthaikadeśatvaṃ padavat te prasajyate ||</li>
          </ol>
        </li>
        <li class="verse" id="v5,8-67">
          <ol class="padas">
            <li>tadvad eva nirākāryā vacaso dharmadharmitā |</li>
            <li>nāgṛhīte hi taddharmo gṛhīte nānumeyatā ||</li>
          </ol>
        </li>
        <li class="verse" id="v5,8-68">
          <ol class="padas">
            <li>kriyākārakasambandhād ṛte nāsti tu dharmatā |</li>
            <li>avācakatayā caitan na dharmo viṣayātmanā ||</li>
          </ol>
        </li>
        <li class="verse" id="v5,8-69">
          <ol class="padas">
            <li>pratīter vācakatvaṃ cet prasaktānekaśaktitā |</li>
            <li>anumāviṣayotthaṃ tu dharmatvaṃ niṣphalaṃ bhavet ||</li>
          </ol>
        </li>
        <li class="verse" id="v5,8-70">
          <ol class="padas">
            <li>padārthair api tadvākyaṃ nāsambandhāt pratīyate |</li>
            <li>sāmānyānyanyathāsiddher viśeṣaṃ gamayanti hi ||</li>
          </ol>
        </li>
        <li class="verse" id="v5,8-71">
          <ol class="padas">
            <li>na tu vākyāntareṇaiṣāṃ vinā kiñcin na sidhyati |</li>
            <li>na cāpy anyaḥ prakāro 'sti tena vākyena saṅgatau ||</li>
          </ol>
        </li>
        <li class="verse" id="v5,8-72">
          <ol class="padas">
            <li>athaitad vāci kalpyeta vākyam anyat tathaiva ca |</li>
            <li>prasaṅgāt tatra dūre 'pi nāsambandhāt pramucyate ||</li>
          </ol>
        </li>
        <li class="verse" id="v5,8-73">
          <ol class="padas">
            <li>tataś ca prathamād eva varaṃ jñātum asaṅgatāt |</li>
            <li>anvayavyatirekau ca pratiṣedhyau pade yathā ||</li>
          </ol>
        </li>
        <li class="verse" id="v5,8-74">
          <ol class="padas">
            <li>śrutavākyena sādṛśyaṃ nāśrutasyāsti kiñcana |</li>
            <li>tasmād anupamānatvam arthasyāpy anayā diśā ||</li>
          </ol>
        </li>
        <li class="verse" id="v5,8-75">
          <ol class="padas">
            <li>upamānatvaliṅgatve vākyaṃ prati nivārite |</li>
            <li>arthe 'pi caivam eva syāt,   tasmāt pūrveṣv asambhavaḥ ||</li>
          </ol>
        </li>
        <li class="verse" id="v5,8-76">
          <ol class="padas">
            <li>ataḥ śrutasya vākyasya yad arthapratipādanam |</li>
            <li>tadātmalābha eva syād vinā nety etad iṣyate ||</li>
          </ol>
        </li>
        <li class="verse" id="v5,8-77">
          <ol class="padas">
            <li>etadarthād vinā nāyam ity arthaḥ kiṃ na kalpyate |</li>
            <li>vākyārthavac ca kiṃ nāyam āgamārthaḥ pratīyate ||</li>
          </ol>
        </li>
        <li class="verse" id="v5,8-78">
          <ol class="padas">
            <li>savikalpakavijñānaiḥ śabdaḥ pūrvaṃ pratīyate |</li>
            <li>labdhaprayojane vākye paraṃ nāgamikaṃ ca naḥ ||</li>
          </ol>
        </li>
        <li class="verse" id="v5,8-79">
          <ol class="padas">
            <li>nanu cāsati sambandhe sati vānavadhārite |</li>
            <li>gamyajñānam idaṃ vākyaṃ prasajyetāpramāṇakam ||</li>
          </ol>
        </li>
        <li class="verse" id="v5,8-80">
          <ol class="padas">
            <li>sambandhasya pramāṇatvaṃ sthitaṃ kiñceśvarājñayā |</li>
            <li>pratyakṣasya pramāṇatvaṃ kathaṃ vā saṅgater vinā ||</li>
          </ol>
        </li>
        <li class="verse" id="v5,8-81">
          <ol class="padas">
            <li>astīndriyārthasambandhas tatra cen nānapekṣaṇāt |</li>
            <li>na hi pratyakṣavelāyāṃ sarveṇāsau nirūpyate ||</li>
          </ol>
        </li>
        <li class="verse" id="v5,8-82">
          <ol class="padas">
            <li>yenāpi tu nirūpyeta paścād anubhavād asau |</li>
            <li>na syād eva pramāṇāṅgam asatā tulya eva saḥ ||</li>
          </ol>
        </li>
        <li class="verse" id="v5,8-83">
          <ol class="padas">
            <li>aprāpyakāriṇī yeṣāṃ cakṣuḥśrotre ca te yathā |</li>
            <li>tajjñānasya pramāṇatvam icchanty evaṃ bhaviṣyati ||</li>
          </ol>
        </li>
        <li class="verse" id="v5,8-84">
          <ol class="padas">
            <li>tasmād asattve sattve vā sambandhasya yad eva naḥ |</li>
            <li>jāyetābhaṅguraṃ jñānaṃ tasyaiva syāt pramāṇatā ||</li>
          </ol>
        </li>
        <li class="verse" id="v5,8-85">
          <ol class="padas">
            <li>na cāpy asyāḥ pramāṇatve kaścid vipratipadyate |</li>
            <li>bhedābhede visaṃvādaḥ kṛtas tatra ca nirṇayaḥ ||</li>
          </ol>
        </li>
        <li class="verse" id="v5,8-86">
          <ol class="padas">
            <li>kṛte yatra ca sambandhād buddhir eva na jāyate |</li>
            <li>tatra ki kriyatāṃ so 'pi prāmāṇye naiva kāraṇam ||</li>
          </ol>
        </li>
        <li class="verse" id="v5,8-87">
          <ol class="padas">
            <li>smṛtyā śrutir yā parikalpyate 'smin liṅgādibhir yā viniyojikā ca |</li>
            <li>phalādibhir yat paripūraṇaṃ ca sambandhadṛk tatra na kācid asti ||</li>
          </ol>
        </li>
        <li class="verse" id="v5,8-88">
          <ol class="padas">
            <li>tat sarvam ityādy asamañjasaṃ syān na cediyaṃ syād anumānato 'nyā |</li>
            <li>evaṃsvabhāvāpy anumānaśabdaṃ labheta ced asti yathepsitaṃ naḥ ||</li>
          </ol>
        </li>
      </ol>
      <h1 id="5,9_abhāvapariccheda_ABH">{5,9 abhāvapariccheda ABH}</h1>
      <ol class="verses">
        <li class="verse" id="v5,9-1">
          <ol class="padas">
            <li>pramāṇapañcakaṃ yatra vasturūpe na jāyate |</li>
            <li>vastusattāvabodhārthaṃ tatrābhāvapramāṇatā ||</li>
          </ol>
        </li>
        <li class="verse" id="v5,9-2">
          <ol class="padas">
            <li>vastvasaṅkarasiddhiś ca tatprāmāṇyasamāśrayā |</li>
            <li>kṣīre dadhyādi yan nāsti prāgabhāvaḥ sa ucyate ||</li>
          </ol>
        </li>
        <li class="verse" id="v5,9-3">
          <ol class="padas">
            <li>nāstitā payaso dadhni pradhvaṃsābhāva iṣyate |</li>
            <li>gavi yo 'śvādyabhāvas tu so 'nyonyābhāva ucyate ||</li>
          </ol>
        </li>
        <li class="verse" id="v5,9-4">
          <ol class="padas">
            <li>śiraso 'vayavā nimnā vṛddhikāṭhinyavarjitāḥ |</li>
            <li>śaśaśṛṅgādirūpeṇa so 'tyantābhāva ucyate ||</li>
          </ol>
        </li>
        <li class="verse" id="v5,9-5">
          <ol class="padas">
            <li>kṣīre dadhi bhaved evaṃ dadhni kṣīraṃ ghaṭe paṭaḥ |</li>
            <li>śaśe śṛṅgaṃ pṛthivyādau caitanyaṃ mūrtir ātmani ||</li>
          </ol>
        </li>
        <li class="verse" id="v5,9-6">
          <ol class="padas">
            <li>apsu gandho rasaś cāgnau vāyau rūpeṇa tau saha |</li>
            <li>vyomni saṃsparśitā te ca na ced asya pramāṇatā ||</li>
          </ol>
        </li>
        <li class="verse" id="v5,9-7">
          <ol class="padas">
            <li>na ca syād vyavahāro 'yaṃ kāraṇādivibhāgataḥ |</li>
            <li>prāgabhāvādibhedena nābhāvo bhidyate yadi ||</li>
          </ol>
        </li>
        <li class="verse" id="v5,9-8">
          <ol class="padas">
            <li>na cāvastuna ete syur bhedās tenāsya vastutā |</li>
            <li>kāryādīnām abhāvaḥ ko yo 'bhāvaḥ kāraṇāditaḥ ||</li>
          </ol>
        </li>
        <li class="verse" id="v5,9-9">
          <ol class="padas">
            <li>yadvānuvṛttivyāvṛttibuddhigrāhyo yatas tv ayam |</li>
            <li>tasmād gavādivad vastu, prameyatvāc ca gamyate ||</li>
          </ol>
        </li>
        <li class="verse" id="v5,9-10">
          <ol class="padas">
            <li>na caupacārikatvaṃ vā bhrāntir vāpi yadṛcchayā |</li>
            <li>bhavaty ato na sāmānyaviśeṣātmakatā mṛṣā ||</li>
          </ol>
        </li>
        <li class="verse" id="v5,9-11">
          <ol class="padas">
            <li>pratyakṣāder anutpattiḥ pramāṇābhāva ucyate |</li>
            <li>sātmanaḥ pariṇāmo vā vijñānaṃ vākyavastuni ||</li>
          </ol>
        </li>
        <li class="verse" id="v5,9-12">
          <ol class="padas">
            <li>svarūpapararūpābhyāṃ nityaṃ sadasadātmake |</li>
            <li>vastuni jñāyate kaiś cid rūpaṃ kiñ cit kadā cana ||</li>
          </ol>
        </li>
        <li class="verse" id="v5,9-13">
          <ol class="padas">
            <li>yasya yatra yadodbhūtir jighṛkṣā vopajāyate |</li>
            <li>cetyate 'nubhavas tasy tena ca vyapadiśyate ||</li>
          </ol>
        </li>
        <li class="verse" id="v5,9-14">
          <ol class="padas">
            <li>tasyopakārakatvena varttate 'śastadetaraḥ |</li>
            <li>ubhayor api saṃvittāv ubhayānugamo 'sti hi ||</li>
          </ol>
        </li>
        <li class="verse" id="v5,9-15">
          <ol class="padas">
            <li>ayam eveti yo hy eṣa bhāve bhavati nirṇayaḥ |</li>
            <li>naiṣa vastvantarābhāvasaṃvittyanugamād ṛte ||</li>
          </ol>
        </li>
        <li class="verse" id="v5,9-16">
          <ol class="padas">
            <li>nāstīty api ca saṃvittir na vastvanugamād ṛte |</li>
            <li>jñānaṃ na jāyate kiñ cid upaṣṭambhanavarjitam ||</li>
          </ol>
        </li>
        <li class="verse" id="v5,9-17">
          <ol class="padas">
            <li>pratyakṣādyavatāras tu bhāvāṃśo gṛhyate yadā |</li>
            <li>vyāpāras tadanutpatter abhāvāṃśe jighṛkṣite ||</li>
          </ol>
        </li>
        <li class="verse" id="v5,9-18">
          <ol class="padas">
            <li>na tāvad indriyair eṣā nāstīty utpadyate matiḥ |</li>
            <li>bhāvāṃśenaiva saṃyogo yogyatvādindriyasya hi ||</li>
          </ol>
        </li>
        <li class="verse" id="v5,9-19">
          <ol class="padas">
            <li>nanu bhāvād abhinnatvāt samprayogo 'sti tena ca |</li>
            <li>na hy atyantam abhedo 'sti rūpādivad ihāpi naḥ ||</li>
          </ol>
        </li>
        <li class="verse" id="v5,9-20">
          <ol class="padas">
            <li>dharmayor bheda iṣṭo hi dharmyabhede 'pi naḥ sthite |</li>
            <li>udbhavābhibhavātmatvād grahaṇaṃ cāvatiṣṭhate ||</li>
          </ol>
        </li>
        <li class="verse" id="v5,9-21">
          <ol class="padas">
            <li>idam eva nimittaṃ ca vivekasya pratīyate |</li>
            <li>bhāvābhāvadhiyor akṣaiḥ sambandho 'kṣānapekṣaṇam ||</li>
          </ol>
        </li>
        <li class="verse" id="v5,9-22">
          <ol class="padas">
            <li>rūpāder api bhedaṃ ca ke cid grāhakabhedataḥ |</li>
            <li>varṇayanti yathaikasya puṃsaḥ putrādirūpatām ||</li>
          </ol>
        </li>
        <li class="verse" id="v5,9-23">
          <ol class="padas">
            <li>buddhimātrakṛto bhedo rūpādau nityam eva hi |</li>
            <li>na ca deśādyabhinnānāṃ samudāyāvakalanā ||</li>
          </ol>
        </li>
        <li class="verse" id="v5,9-24">
          <ol class="padas">
            <li>sadguṇadravyarūpeṇa rūpāder ekateṣyate |</li>
            <li>svarūpāpekṣayā caiṣāṃ parasparavibhinnatā ||</li>
          </ol>
        </li>
        <li class="verse" id="v5,9-25">
          <ol class="padas">
            <li>yadi tadvadapekṣātra na syād bhedo 'tra naiva hi |</li>
            <li>sadasadrūpatā buddher bhaved anyataratra naḥ ||</li>
          </ol>
        </li>
        <li class="verse" id="v5,9-26">
          <ol class="padas">
            <li>tatsambandhe sad ityevaṃ tadrūpatvaṃ pratīyate |</li>
            <li>nāsty atredam itīdaṃ tu tadasaṃyogahetukam ||</li>
          </ol>
        </li>
        <li class="verse" id="v5,9-27">
          <ol class="padas">
            <li>gṛhītvā vastusadbhāvaṃ smṛtvā ca pratiyoginam |</li>
            <li>mānasaṃ nāstitājñānaṃ jāyate 'kṣānapekṣaṇāt ||</li>
          </ol>
        </li>
        <li class="verse" id="v5,9-28">
          <ol class="padas">
            <li>svarūpamātraṃ dṛṣṭvāpi paścāt kiñ cit smarann api |</li>
            <li>tatrānyanāstitāṃ pṛṣṭas tadaiva pratipadyate ||</li>
          </ol>
        </li>
        <li class="verse" id="v5,9-29">
          <ol class="padas">
            <li>na cāpy atrānumānatvaṃ liṅgābhāvāt pratīyate |</li>
            <li>bhāvāṃśo nanu liṅgaṃ syāt, tadānīṃ nājighṛkṣaṇāt ||</li>
          </ol>
        </li>
        <li class="verse" id="v5,9-30">
          <ol class="padas">
            <li>abhāvāvagater janma bhāvāṃśe hy ajighṛkṣite |</li>
            <li>tasmin pratīyamāne tu nābhāve jāyate matiḥ ||</li>
          </ol>
        </li>
        <li class="verse" id="v5,9-31">
          <ol class="padas">
            <li>na caiṣa prakṣadharmatvaṃ padavat pratipadyate |</li>
            <li>saha sarvair abhāvaiś ca bhāvo naikāntato gataḥ ||</li>
          </ol>
        </li>
        <li class="verse" id="v5,9-32">
          <ol class="padas">
            <li>kva cid bhāve 'pi sadbhāvo jñāto yasya kadā cana |</li>
            <li>tasyābhāvo 'pi tatraiva kadā cid avagamyate ||</li>
          </ol>
        </li>
        <li class="verse" id="v5,9-33">
          <ol class="padas">
            <li>yatrāpy adṛṣṭapūrvatvaṃ yadabhāvasya tatra ca |</li>
            <li>tadabhāvamatir dṛṣṭā sambandhe 'kṣānapekṣayā ||</li>
          </ol>
        </li>
        <li class="verse" id="v5,9-34">
          <ol class="padas">
            <li>kasya cid yadi bhāvasya syād abhāvena kena cit |</li>
            <li>sambandhadarśanam, tatra sarvamānaṃ prasajyate ||</li>
          </ol>
        </li>
        <li class="verse" id="v5,9-35">
          <ol class="padas">
            <li>gṛhīte 'pi ca bhāvāṃśe naivābhāve 'nyavastunaḥ |</li>
            <li>sarvatra matir ityevaṃ vyabhicārād aliṅgatā ||</li>
          </ol>
        </li>
        <li class="verse" id="v5,9-36">
          <ol class="padas">
            <li>sambandhe gṛhyamāṇe ca sambandhigrahaṇaṃ dhruvam |</li>
            <li>tatrābhāvamatiḥ kena pramāṇopajāyate ||</li>
          </ol>
        </li>
        <li class="verse" id="v5,9-37">
          <ol class="padas">
            <li>tadānīṃ na hi liṅgena sambandhigrahaṇaṃ bhavet |</li>
            <li>tatrāvaśyam abhāvasya pramāṇāntarato gatiḥ ||</li>
          </ol>
        </li>
        <li class="verse" id="v5,9-38">
          <ol class="padas">
            <li>pratyakṣāder anutpattir na tu liṅgaṃ bhaviṣyati |</li>
            <li>na viśeṣaṇasambandhas tasyāḥ sāmānyato bhavet ||</li>
          </ol>
        </li>
        <li class="verse" id="v5,9-39">
          <ol class="padas">
            <li>na cāpy abhāvasāmānye pramāṇam upajāyate |</li>
            <li>vyabhicārād viśeṣās tu pratīyeran kathaṃ tayā ||</li>
          </ol>
        </li>
        <li class="verse" id="v5,9-40">
          <ol class="padas">
            <li>na cānavagataṃ liṅgaṃ gṛhyate ced asāv api |</li>
            <li>abhāvatvād abhāvena gṛhyetānyena hetunā ||</li>
          </ol>
        </li>
        <li class="verse" id="v5,9-41">
          <ol class="padas">
            <li>sa cānyena grahītavyo nāgṛhīte hi liṅgatā |</li>
            <li>tadgṛhītir hi liṅgena syād anyenety anantatā ||</li>
          </ol>
        </li>
        <li class="verse" id="v5,9-42">
          <ol class="padas">
            <li>liṅgābhāve tathaiva syād anavastheyam ity ataḥ |</li>
            <li>kvāpy asya syāt pramāṇatvaṃ liṅgatvena vinā dhruvam ||</li>
          </ol>
        </li>
        <li class="verse" id="v5,9-43">
          <ol class="padas">
            <li>nāstīti dhīḥ phalaṃ caiṣā pratyakṣāder ajanmanaḥ |</li>
            <li>tasyaiva ca pramāṇatvam ānantaryāt pratīyate ||</li>
          </ol>
        </li>
        <li class="verse" id="v5,9-44">
          <ol class="padas">
            <li>trilakṣaṇena yā buddhir janyate sānumeṣyate |</li>
            <li>na cānutpattirūpasya kāraṇāpekṣitā kva cit ||</li>
          </ol>
        </li>
        <li class="verse" id="v5,9-45">
          <ol class="padas">
            <li>mānaṃ katham abhāvaś cet, prameyaṃ cāsya kīdṛśam |</li>
            <li>meyo yadvadabhavo hi mānam apy evam iṣyatām ||</li>
          </ol>
        </li>
        <li class="verse" id="v5,9-46">
          <ol class="padas">
            <li>bhāvātmake tathā meye nābhāvasya pramāṇatā |</li>
            <li>tathābhāvaprameye 'pi na bhāvasya pramāṇatā ||</li>
          </ol>
        </li>
        <li class="verse" id="v5,9-47">
          <ol class="padas">
            <li>bhāvātmakasya mānatvaṃ na ca rājājñayā sthitam |</li>
            <li>paricchedaphalatvād dhi prāmāṇyaṃ syād dvayor api ||</li>
          </ol>
        </li>
        <li class="verse" id="v5,9-48">
          <ol class="padas">
            <li>yadi cāsya pramāṇatvam abhāvatvena neṣyate |</li>
            <li>vastunaḥ kāraṇatvaṃ hi dṛṣṭam ity abhimānitā ||</li>
          </ol>
        </li>
        <li class="verse" id="v5,9-49">
          <ol class="padas">
            <li>na liṅgatvaprameyatve bhavetāṃ tadvad eva hi |</li>
            <li>tathā sati ca pūrvokto vyavahāro na sidhyati ||</li>
          </ol>
        </li>
        <li class="verse" id="v5,9-50">
          <ol class="padas">
            <li>pramāṇānām anutpatter nābhāvasyāpi dharmatā |</li>
            <li>yatrābhāvo 'sti tenāsyāḥ sambandho naiva vidyate ||</li>
          </ol>
        </li>
        <li class="verse" id="v5,9-51">
          <ol class="padas">
            <li>yo na sannihitas tatra tasya dharmo bhaved iyam |</li>
            <li>na ca tasya prameyatvaṃ dharmadharmitvavarjanāt ||</li>
          </ol>
        </li>
        <li class="verse" id="v5,9-52">
          <ol class="padas">
            <li>abhāvena tu sambandho bhavet tadviṣayatvataḥ |</li>
            <li>tajjānād viṣayatvaṃ ca jñāne meyaṃ na vidyate ||</li>
          </ol>
        </li>
        <li class="verse" id="v5,9-53">
          <ol class="padas">
            <li>saṃyogasamavāyādisambandho naiva vidyate |</li>
            <li>nāgṛhīte hi dharmatvaṃ gṛhīte siddhasādhanam ||</li>
          </ol>
        </li>
        <li class="verse" id="v5,9-54">
          <ol class="padas">
            <li>abhāvaśabdavācyatvāt pratyakṣādeś ca bhidyate |</li>
            <li>pramāṇānām abhāvo hi prameyāṇām abhāvavat ||</li>
          </ol>
        </li>
        <li class="verse" id="v5,9-55">
          <ol class="padas">
            <li>abhāvo vā pramāṇena svānurūpeṇa mīyate |</li>
            <li>prameyatvād yathā bhāvas tasmād bhāvātmakāt pṛthak ||</li>
          </ol>
        </li>
        <li class="verse" id="v5,9-56">
          <ol class="padas">
            <li>karmāṇi sarvāṇi phalaiḥ samastaiḥ sarvair yathāvac ca yadaṅgakāṇḍaiḥ |</li>
            <li>na saṅgatānīha parasparaṃ ca nāṅgaṃ tadetat prabhavaṃ kratūnām ||</li>
          </ol>
        </li>
        <li class="verse" id="v5,9-57">
          <ol class="padas">
            <li>yuktyāgamābhyām iti tarkito 'yaṃ pramāṇaṣaṭkaṃ pravibhajya bhāṣye |</li>
            <li>tato 'dhikaṃ yad dvayam iṣṭam anyair bhedo na tasyety api siddham etat ||</li>
          </ol>
        </li>
        <li class="verse" id="v5,9-58">
          <ol class="padas">
            <li>iha bhavati śatādau sambhavādyāsahasrānmatir aviyutabhāvāt sānumānād abhinnā |</li>
            <li>jagati bahu na tathyaṃ nityam aitihyam uktaṃ bhavati tu yadi satyaṃ nāgamād bhidyate tat ||</li>
          </ol>
        </li>
      </ol>
      <h1 id="5,10_citrākṣepavāda_CAV">{5,10 citrākṣepavāda CAV}</h1>
      <ol class="verses">
        <li class="verse" id="v5,10-1">
          <ol class="padas">
            <li>paralokaphalāḥ pūrvam ākṣiptāś codanāḥ paraiḥ |</li>
            <li>idānīm aihikākṣepaḥ,   sūtrakāreṇa codyate ||</li>
          </ol>
        </li>
        <li class="verse" id="v5,10-2">
          <ol class="padas">
            <li>citrāpaśuphalatvādiviṣayāś codaṇā mṛṣā |</li>
            <li>pratyakṣādyadhikāre 'pi tair arthāsaṅgatir yataḥ ||</li>
          </ol>
        </li>
        <li class="verse" id="v5,10-3">
          <ol class="padas">
            <li>yadīdṛk tanmṛṣā dṛṣṭaṃ vipralipsor yathā vacaḥ |</li>
            <li>nadītīre phalānīti tatrādṛśyāni tāni cet ||</li>
          </ol>
        </li>
        <li class="verse" id="v5,10-4">
          <ol class="padas">
            <li>na vā paśuphalā citrā svakāle tadadānaḥ |</li>
            <li>snānabhujyādivat te 'pi tatsādhyā na bhavanti vā ||</li>
          </ol>
        </li>
        <li class="verse" id="v5,10-5">
          <ol class="padas">
            <li>tadutpattāvasadbhāvāt svarge tṛptisukhādivat |</li>
            <li>vaidharmyeṇobhayatrāpi bhavetāṃ sukham ardane ||</li>
          </ol>
        </li>
        <li class="verse" id="v5,10-6">
          <ol class="padas">
            <li>ānantaryam ayuktaṃ cet,   na sāmarthyāvabodhanāt |</li>
            <li>śabdaikadeśabhūtena tena tat pratipāditam ||</li>
          </ol>
        </li>
        <li class="verse" id="v5,10-7">
          <ol class="padas">
            <li>kālāntarānupādānāt karmasvābhāvyato 'pi ca |</li>
            <li>codyamānasya citrāder ānantaryaṃ viśeṣaṇam ||</li>
          </ol>
        </li>
        <li class="verse" id="v5,10-8">
          <ol class="padas">
            <li>atra tāvadasaṃvādo virodhaś cottarasya tu |</li>
            <li>svargayānaviruddho hi bhasmībhāvo 'tra dṛśyate ||</li>
          </ol>
        </li>
        <li class="verse" id="v5,10-9">
          <ol class="padas">
            <li>yajñāyudhivaco mithyā pratyakṣeṇa virodhataḥ |</li>
            <li>sādharmyeṇa śilāvākyaṃ vaidharmyeṇāptabhāṣitam ||</li>
          </ol>
        </li>
        <li class="verse" id="v5,10-10">
          <ol class="padas">
            <li>śarīrād yadi cānyaḥ syān nāsau yajñāyudhī bhavet |</li>
            <li>na cāsya yajamānatvaṃ sadbhāvo 'pi ca durlabhaḥ ||</li>
          </ol>
        </li>
        <li class="verse" id="v5,10-11">
          <ol class="padas">
            <li>yadi syād vidhiśabdo 'tra naivādarśanato bhavet |</li>
            <li>viśeṣo 'syeti bhedena nopāttaṃ syād idaṃ tataḥ ||</li>
          </ol>
        </li>
        <li class="verse" id="v5,10-12">
          <ol class="padas">
            <li>vidhiśabde bhaviṣyattvaṃ phalasya parikalpya hi |</li>
            <li>virodhaparihāraḥ syād vartamāne 'pi nāsty asau ||</li>
          </ol>
        </li>
        <li class="verse" id="v5,10-13">
          <ol class="padas">
            <li>phalaṃ ca na bhaved evaṃ bhasmībhāvād vidhāv api |</li>
            <li>tatsāmarthyena yā cānyā kalpanā tāṃ niṣedhati ||</li>
          </ol>
        </li>
        <li class="verse" id="v5,10-14">
          <ol class="padas">
            <li>prāyaś caivamprakāratvam arthavādeṣu dṛśyate |</li>
            <li>mantreṣu ceti te sarve pakṣīkāryāḥ prayatnaḥ ||</li>
          </ol>
        </li>
        <li class="verse" id="v5,10-15">
          <ol class="padas">
            <li>evaṃ saty agnihotrādivākyeṣv api mṛṣārthatā |</li>
            <li>vedavākyaikadeśatvāc citrādivacaneṣv api ||</li>
          </ol>
        </li>
      </ol>
      <h1 id="5,11_sambandhākṣepavāda_SAV">{5,11 sambandhākṣepavāda SAV}</h1>
      <ol class="verses">
        <li class="verse" id="v5,11-1">
          <ol class="padas">
            <li>svapakṣasādhanaṃ tāvat na mṛṣā vaidikaṃ vacaḥ |</li>
            <li>svārthe vaktranapekṣatvāt padārthapadabuddhivat ||</li>
          </ol>
        </li>
        <li class="verse" id="v5,11-2">
          <ol class="padas">
            <li>tatkṛtaḥ pratyayaḥ samyaṅ nityavākyodbhavatvataḥ |</li>
            <li>vākyabuddhivad eva atra pūrvoktāś cāpi hetavaḥ ||</li>
          </ol>
        </li>
        <li class="verse" id="v5,11-3">
          <ol class="padas">
            <li>nityān śabdārthasambandhānāśrityoktena hetunā |</li>
            <li>svataḥ prāmāṇyasiddhyartham aprāmāṇye nir kṛte ||</li>
          </ol>
        </li>
        <li class="verse" id="v5,11-4">
          <ol class="padas">
            <li>asambandhodbhavatvena paro mithyātvam abravīt |</li>
            <li>sambandho 'sti ca nityaś cety uktam autpattikādinā ||</li>
          </ol>
        </li>
        <li class="verse" id="v5,11-5">
          <ol class="padas">
            <li>mithyā tv asya nirāsārthaṃ tatparair neṣyate dvayam |</li>
            <li>naiva cāsty atra sambandhaḥ kṛtako veti vakṣyate ||</li>
          </ol>
        </li>
        <li class="verse" id="v5,11-6">
          <ol class="padas">
            <li>asambhavena śeṣāṇāṃ saṃśleṣaḥ pariśiṣyate |</li>
            <li>asminn eva ca sambandhe pratītir laukiko dhruvā ||</li>
          </ol>
        </li>
        <li class="verse" id="v5,11-7">
          <ol class="padas">
            <li>tanniṣedhamataḥ prāha na śabdo 'rthena saṅgataḥ |</li>
            <li>taddeśānantarādṛṣṭer vindhyo himavatā yathā ||</li>
          </ol>
        </li>
        <li class="verse" id="v5,11-8">
          <ol class="padas">
            <li>evam artho dvayaṃ vāpi sādhanīyam asaṅgatam |</li>
            <li>kṣuretyādi ca siddhyarthahetor uktam athāparaḥ ||</li>
          </ol>
        </li>
        <li class="verse" id="v5,11-9">
          <ol class="padas">
            <li>śaktirūpaṃ gṛhītvāha saṃśleṣo yadi vāryate |</li>
            <li>sambandhasiddhasādhyatvam atha sambandhamātrakam ||</li>
          </ol>
        </li>
        <li class="verse" id="v5,11-10">
          <ol class="padas">
            <li>pitāputrādisambandhair anekāntaḥ prasajyate |</li>
            <li>ekabhūmyādisambandhād dṛṣṭānte sādhyahīnatā ||</li>
          </ol>
        </li>
        <li class="verse" id="v5,11-11">
          <ol class="padas">
            <li>vācyavācakasambandhaniṣedhe lokabādhanam |</li>
            <li>virodhaś ca svavākyena na hi sambandhavarjitaiḥ ||</li>
          </ol>
        </li>
        <li class="verse" id="v5,11-12">
          <ol class="padas">
            <li>pratijñārthaṃ padaiḥ śākyaḥ pratīpādayituṃ paraḥ |</li>
            <li>abhidhānakriyāyāṃ hi karmatvaṃ vācyasaṃśritam ||</li>
          </ol>
        </li>
        <li class="verse" id="v5,11-13">
          <ol class="padas">
            <li>śabdānāṃ karaṇatvaṃ vā kartṛtvaṃ vā nirūpitam |</li>
            <li>pratipattāv upādānāt sāhitye ca vivakṣite ||</li>
          </ol>
        </li>
        <li class="verse" id="v5,11-14">
          <ol class="padas">
            <li>niyamyate yadekasyāṃ sambandhaḥ so 'rthaśabdayoḥ |</li>
            <li>tatra yady apy asambandhaḥ kārakāṇāṃ parasparam ||</li>
          </ol>
        </li>
        <li class="verse" id="v5,11-15">
          <ol class="padas">
            <li>tathāpi yatkriyā tasyām upakāryopakāritā |</li>
            <li>sa kriyāsaṅgateḥ paścāt sambandhaḥ kīrtyate tayoḥ ||</li>
          </ol>
        </li>
        <li class="verse" id="v5,11-16">
          <ol class="padas">
            <li>na cātrāpy avinābhāva upayogīti sādhitam |</li>
            <li>saṃjñeti gamakatvaṃ cen na tadaṅgam iyaṃ bhavet ||</li>
          </ol>
        </li>
        <li class="verse" id="v5,11-17">
          <ol class="padas">
            <li>gamayantīṃ śrutiṃ dṛṣṭvā kalpyate vyavahārataḥ |</li>
            <li>na caiṣā gamayatyarthaṃ sambandhe 'navadhārite ||</li>
          </ol>
        </li>
        <li class="verse" id="v5,11-18">
          <ol class="padas">
            <li>tasmād gamakatā paścād dhūmāder iva jāyate |</li>
            <li>sānaṅgaṃ tadvad eva syād neyaṃ dhūmādibhiḥ samā ||</li>
          </ol>
        </li>
        <li class="verse" id="v5,11-19">
          <ol class="padas">
            <li>nirūpite 'vinābhāve tatra tatkāritā hy asau |</li>
            <li>gamakatvena pūrvaṃ ca tatra notpadyate matiḥ ||</li>
          </ol>
        </li>
        <li class="verse" id="v5,11-20">
          <ol class="padas">
            <li>iha vācakatāyāḥ prāṅ nāvinābhāvitāmatiḥ |</li>
            <li>yad eva ceha sambandhaṃ vṛddhebhyaḥ pratipadyate ||</li>
          </ol>
        </li>
        <li class="verse" id="v5,11-21">
          <ol class="padas">
            <li>tadaiva gamako 'syāyam iti nānyasvarūpataḥ |</li>
            <li>kathayanti kva cit tāvad boddhavyo 'smād ayaṃ tv iti ||</li>
          </ol>
        </li>
        <li class="verse" id="v5,11-22">
          <ol class="padas">
            <li>kva cid vācaka ity evaṃ vācyo 'yam iti cocyate |</li>
            <li>kva cid uccaritācchabdād dṛṣṭvārthaviṣayāṃ kriyām ||</li>
          </ol>
        </li>
        <li class="verse" id="v5,11-23">
          <ol class="padas">
            <li>keṣāñ cit tatra boddhṛtvam anumānāt pratīyate |</li>
            <li>etenāsmād yataḥ śabdād artho 'yam avadhāritaḥ ||</li>
          </ol>
        </li>
        <li class="verse" id="v5,11-24">
          <ol class="padas">
            <li>tena nūnam imau siddhau vācyavācakaśaktikau |</li>
            <li>itthaṃ vācakatā siddhā saṅkīrṇāpi tataḥ param ||</li>
          </ol>
        </li>
        <li class="verse" id="v5,11-25">
          <ol class="padas">
            <li>anvayavyatirekābhyāṃ niṣkṛṣṭe 'rthe niyamyate |</li>
            <li>bahujātiguṇadravyakarmabhedāvalamvinaḥ ||</li>
          </ol>
        </li>
        <li class="verse" id="v5,11-26">
          <ol class="padas">
            <li>pratyayāt sahasā jātā śrautalākṣaṇikātmakāt |</li>
            <li>na lokaḥ kāranābhāvān nirdhārayitum icchati ||</li>
          </ol>
        </li>
        <li class="verse" id="v5,11-27">
          <ol class="padas">
            <li>balābalādisiddhyarthaṃ vākyajñāstu viviñcate |</li>
            <li>kakṣāntaritasāmānyaviśeṣeṣu hi durbalaḥ ||</li>
          </ol>
        </li>
        <li class="verse" id="v5,11-28">
          <ol class="padas">
            <li>sāmānyavacanaḥ śabdo jāyate lakṣaṇābālāt |</li>
            <li>tenāvaśyaṃ vivektavyaṃ jāyate lakṣaṇābalāt ||</li>
          </ol>
        </li>
        <li class="verse" id="v5,11-29">
          <ol class="padas">
            <li>kiyad vā nityasambandhād abhidheyena lakṣyate |</li>
            <li>tatra prayogabāhulyāt tadviśeṣeṣv asatsv api ||</li>
          </ol>
        </li>
        <li class="verse" id="v5,11-30">
          <ol class="padas">
            <li>prayogāt parasāmānye sati vācyaprayogataḥ |</li>
            <li>sāsnādyekārthasambandhigotvamātrasya vācakaḥ ||</li>
          </ol>
        </li>
        <li class="verse" id="v5,11-31">
          <ol class="padas">
            <li>gośabda iti vijñānam anvayavyatirekajam |</li>
            <li>tasmād gamakataivādau abhidhāyakatā punaḥ ||</li>
          </ol>
        </li>
        <li class="verse" id="v5,11-32">
          <ol class="padas">
            <li>tannimitteti sambandhaḥ saṃjñāsaṃjñitvalakṣaṇaḥ |</li>
            <li>sambandhaniyamo 'yaṃ tu yā 'vinābhāvitocyate ||</li>
          </ol>
        </li>
        <li class="verse" id="v5,11-33">
          <ol class="padas">
            <li>sambandhagrahaṇāt pūrva yasmān na gamayaty ataḥ |</li>
            <li>gavāder nābhidhāśaktir devadattapade yathā ||</li>
          </ol>
        </li>
        <li class="verse" id="v5,11-34">
          <ol class="padas">
            <li>yathaiva gamakaḥ śabdo vyavahārāt pratīyate |</li>
            <li>tathaiva śaktivijñānaṃ tasyopāyo 'vagamyate ||</li>
          </ol>
        </li>
        <li class="verse" id="v5,11-35">
          <ol class="padas">
            <li>svarūpagrahaṇaṃ cāsya yathā vyāpriyate phale |</li>
            <li>tathā sambandhivijñānaṃ nāśaktis tatkṛtā bhavet ||</li>
          </ol>
        </li>
        <li class="verse" id="v5,11-36">
          <ol class="padas">
            <li>yatsādhakatamatvena kasya cit kiñ cid ucyate |</li>
            <li>tasyānugrāhakāpekṣā na svaśaktivighātinī ||</li>
          </ol>
        </li>
        <li class="verse" id="v5,11-37">
          <ol class="padas">
            <li>na hi tat kāraṇaṃ loke vede vā kiñ cid īdṛśam |</li>
            <li>itikartavyatāsādhye yasya nānugrahe 'rthitā ||</li>
          </ol>
        </li>
        <li class="verse" id="v5,11-38">
          <ol class="padas">
            <li>pratyātmaniyatatvāc ca yathaiva karaṇaṃ bhavet |</li>
            <li>bāhyāntaravibhāgena kva cit syād vā vivakṣayā ||</li>
          </ol>
        </li>
        <li class="verse" id="v5,11-39">
          <ol class="padas">
            <li>udvigno hy andhakāreṇa kaś cid evaṃ bravīty api |</li>
            <li>kiṃ cakṣuṣā mamaitena dṛṣṭaṃ dīpena yanmayā ||</li>
          </ol>
        </li>
        <li class="verse" id="v5,11-40">
          <ol class="padas">
            <li>nityavṛttau tu nāndhānāṃ dṛṣṭir dīpaśatair api |</li>
            <li>rūpādidarśane yasmāt tasmāc cakṣuḥ prakāśakam ||</li>
          </ol>
        </li>
        <li class="verse" id="v5,11-41">
          <ol class="padas">
            <li>śarīrātmamanoyogād asādhāraṇātābalāt |</li>
            <li>vijñānāsattibhāvāc ca cakṣuḥ kāraṇam iṣyate ||</li>
          </ol>
        </li>
        <li class="verse" id="v5,11-42">
          <ol class="padas">
            <li>tathaivehāpi sambandhajñānam aṅgaṃ prasiddhitaḥ |</li>
            <li>gauravāt karaṇatvena mataṃ cet kena vāryate ||</li>
          </ol>
        </li>
        <li class="verse" id="v5,11-43">
          <ol class="padas">
            <li>yathā cakṣur itīdaṃ tu vyabhicāritvam ucyate |</li>
            <li>devadatte 'pi cāvyaktāṃ śaktim icchanti yuktitaḥ ||</li>
          </ol>
        </li>
        <li class="verse" id="v5,11-44">
          <ol class="padas">
            <li>prakāśe 'vasthite bāhye nāndho rūpaṃ pratīyate |</li>
            <li>phalānantaryataś cāpi cakṣuḥ karaṇam iṣyate ||</li>
          </ol>
        </li>
        <li class="verse" id="v5,11-45">
          <ol class="padas">
            <li>puruṣādhīnavijñānas tebhyaḥ prāganirūpitaḥ |</li>
            <li>yaḥ saṃjñāsaṃjñisambandhaḥ sa ceṣṭaś ced dhruvaṃ kṛtaḥ ||</li>
          </ol>
        </li>
        <li class="verse" id="v5,11-46">
          <ol class="padas">
            <li>bhinnadeśādyadhiṣṭhānād yathā rajjughaṭādiṣu |</li>
            <li>samaṃ nāsty anayoḥ kiñ cit tenāsaṅgatatā svataḥ ||</li>
          </ol>
        </li>
      </ol>
      <h1 id="5,12_sphoṭavāda_SPH">{5,12 sphoṭavāda SPH}</h1>
      <ol class="verses">
        <li class="verse" id="v5,12-1">
          <ol class="padas">
            <li>ādhārātmani viñāte sukham ādheyabodhanam |</li>
            <li>tasyaiva tāvat prastāvād atha gaur ity ato 'bravīt ||</li>
          </ol>
        </li>
        <li class="verse" id="v5,12-2">
          <ol class="padas">
            <li>pratyakṣe 'pi visaṃvādo yeṣāṃ kaḥ svayam uttaram |</li>
            <li>tebhyo dadyād iti jñātvā vṛddhānāṃ matam abravīt ||</li>
          </ol>
        </li>
        <li class="verse" id="v5,12-3">
          <ol class="padas">
            <li>tatrārthapratyayadvāraṃ kṛtaṃ śabdanirūpaṇam |</li>
            <li>yair āsatāṃ tu te tāvat pratyakṣeṇa parīkṣyate ||</li>
          </ol>
        </li>
        <li class="verse" id="v5,12-4">
          <ol class="padas">
            <li>pratyakṣaṃ nāsamarthaṃ nastena cārthe 'vadhārite |</li>
            <li>na hetur balavān anyaḥ parīkṣyeta yatas tataḥ ||</li>
          </ol>
        </li>
        <li class="verse" id="v5,12-5">
          <ol class="padas">
            <li>tasmāc chrotraparicchinno yady arthaṃ gamayen na vā |</li>
            <li>sarvathā tasya śabdatvaṃ lokasiddhaṃ na hīyate ||</li>
          </ol>
        </li>
        <li class="verse" id="v5,12-6">
          <ol class="padas">
            <li>yadi tv arthagatau śaktir na syād asya tataḥ punaḥ |</li>
            <li>vastvantaraṃ prakalpyeta vinā śabdaprasiddhitaḥ ||</li>
          </ol>
        </li>
        <li class="verse" id="v5,12-7">
          <ol class="padas">
            <li>agnyādīn gamayanto 'pi śabdā dhūmādayo na hi |</li>
            <li>na vā 'pratyāyakatvāt syād ekavarṇeṣv aśabdatā ||</li>
          </ol>
        </li>
        <li class="verse" id="v5,12-8">
          <ol class="padas">
            <li>na ca prāgarthavijñānāś chotragrāhye na śabdadhīḥ |</li>
            <li>na cārthajñānataḥ paścād aśrautre 'pi ca śabdatā ||</li>
          </ol>
        </li>
        <li class="verse" id="v5,12-9">
          <ol class="padas">
            <li>parasparānapekṣāś ca śrotrabuddhyā svarūpataḥ |</li>
            <li>varṇā evāvagamyante na pūrvāparavastunī ||</li>
          </ol>
        </li>
        <li class="verse" id="v5,12-10">
          <ol class="padas">
            <li>alpīyasāpi yatnena śabdam uccaritaṃ matiḥ |</li>
            <li>yadi vā gṛhṇāti varṇaṃ vā sakalaṃ sphuṭam ||</li>
          </ol>
        </li>
        <li class="verse" id="v5,12-11">
          <ol class="padas">
            <li>pṛthaṅ na copalabhyante varṇasyāvayavāḥ kva cit |</li>
            <li>na ca varṇeṣv anusyūtā dṛśyante tantuvat paṭe ||</li>
          </ol>
        </li>
        <li class="verse" id="v5,12-12">
          <ol class="padas">
            <li>teṣām anupalabdheś ca na jñātā liṅgasaṅgatiḥ |</li>
            <li>nāgamas tatparaś cāsti nādṛṣṭe copamā kva cit ||</li>
          </ol>
        </li>
        <li class="verse" id="v5,12-13">
          <ol class="padas">
            <li>na cāpy anupapattiḥ syād varṇasyāvayavair vinā |</li>
            <li>yathānyāvayavānāṃ hi vināpy avayavāntaraiḥ ||</li>
          </ol>
        </li>
        <li class="verse" id="v5,12-14">
          <ol class="padas">
            <li>pratyakṣeṇāvabuddhaś ca varṇo 'vayavavarjitaḥ |</li>
            <li>kiṃ na syād, vyomavac cātra liṅgaṃ tadrahitā matiḥ ||</li>
          </ol>
        </li>
        <li class="verse" id="v5,12-15">
          <ol class="padas">
            <li>tadvac cāsyaikabuddhitvād deśabhede 'py abhinnatā |</li>
            <li>nanu bhedamatir na syāt,   tavāpy ekatvadhīḥ kutaḥ ||</li>
          </ol>
        </li>
        <li class="verse" id="v5,12-16">
          <ol class="padas">
            <li>sāmānyeṣu mamaikā dhīs tadvyaktiṣu ca bhedadhīḥ |</li>
            <li>na hīṣṭaṃ bhedamātraṃ hi na syād ekatvadhīr yataḥ ||</li>
          </ol>
        </li>
        <li class="verse" id="v5,12-17">
          <ol class="padas">
            <li>vyaktes tāvan na sāmānyaṃ bhinnarūpaṃ pratīyate |</li>
            <li>varṇeṣv anyatra śabdatvān nānyac ced varṇa eva saḥ ||</li>
          </ol>
        </li>
        <li class="verse" id="v5,12-18">
          <ol class="padas">
            <li>sa eveti matir nāpi sādṛśyam, na ca tat kva cit |</li>
            <li>vināvayavasāmānyād varṇeṣv avayavā na ca ||</li>
          </ol>
        </li>
        <li class="verse" id="v5,12-19">
          <ol class="padas">
            <li>pratyakṣaviṣayatvāc ca nānyāpoho 'pi yujyate |</li>
            <li>vācakaś cātra liṅgaṃ vā na tadānīṃ pratīyate ||</li>
          </ol>
        </li>
        <li class="verse" id="v5,12-20">
          <ol class="padas">
            <li>gakārādiṣu sāmānyaṃ śabdatvaṃ kalpyate yathā |</li>
            <li>gotvaṃ ca śābaleyādau tathaitat kiṃ na kalpyate ||</li>
          </ol>
        </li>
        <li class="verse" id="v5,12-21">
          <ol class="padas">
            <li>śābaleyagakāradīn niṣpannān vyaktirūpataḥ |</li>
            <li>sāmānyadhīr na gṛhṇātīty ato jātir apīṣyate ||</li>
          </ol>
        </li>
        <li class="verse" id="v5,12-22">
          <ol class="padas">
            <li>na tu drutādibhede 'pi niṣpannā sampratīyate |</li>
            <li>gavyaktyantaravyāvṛttā gavyaktir aparā sphuṭā ||</li>
          </ol>
        </li>
        <li class="verse" id="v5,12-23">
          <ol class="padas">
            <li>tenaikatvena varṇasya buddhir ekopajāyate |</li>
            <li>viśeṣabuddhisadbhāvo bhaved vyañjakabhedataḥ ||</li>
          </ol>
        </li>
        <li class="verse" id="v5,12-24">
          <ol class="padas">
            <li>yathaiva tava gatvādi gamyamānaṃ drutādibhiḥ |</li>
            <li>viśeṣair api nānekam evaṃ varṇo 'pi no bhavet ||</li>
          </ol>
        </li>
        <li class="verse" id="v5,12-25">
          <ol class="padas">
            <li>tvayāpi vyañjakavyaktibhedād bhedo 'bhyupeyate |</li>
            <li>mamāpi vyañjakair nādair bhedabuddhir bhaviṣyati ||</li>
          </ol>
        </li>
        <li class="verse" id="v5,12-26">
          <ol class="padas">
            <li>tena yat prārthyate jāte tad varṇād eva labhyate |</li>
            <li>vyaktilabhyaṃ ca nādebhya iti gatvādidhīr yathā ||</li>
          </ol>
        </li>
        <li class="verse" id="v5,12-27">
          <ol class="padas">
            <li>kalpayitvāpi tatpaścād vibhutvaikatvanityatāḥ |</li>
            <li>pratyekavṛttitā cāsya bhaveyur mahataḥ śramāt ||</li>
          </ol>
        </li>
        <li class="verse" id="v5,12-28">
          <ol class="padas">
            <li>dvayasiddhas tu varṇātmā nityatvādi yathaiva ca |</li>
            <li>kalpitasyeṣyate tadvat siddhasyaivābhyupeyatām ||</li>
          </ol>
        </li>
        <li class="verse" id="v5,12-29">
          <ol class="padas">
            <li>pratyekasamavāye ca kleśo naiva bhaviṣyati |</li>
            <li>vyañjaneṣu ca dhībhedo naiva tādṛk pratīyate ||</li>
          </ol>
        </li>
        <li class="verse" id="v5,12-30">
          <ol class="padas">
            <li>dṛśyate 'janurāgeṇa bhedo yo nāma, tatra naḥ |</li>
            <li>vivedo 'sty eva na hy eṣa kevalānāṃ pratīyate ||</li>
          </ol>
        </li>
        <li class="verse" id="v5,12-31">
          <ol class="padas">
            <li>akṣv apy evaṃ paropādhir drutādipratyayo yathā |</li>
            <li>varṇā ''śritatvād varṇatvavyañjanapratyayo yathā ||</li>
          </ol>
        </li>
        <li class="verse" id="v5,12-32">
          <ol class="padas">
            <li>gakāro 'tyantaniṣkṛṣṭagatvādhāro na gamyate |</li>
            <li>gānyabuddhyanirūpyatvāt paraiḥ kalpitagatvavat ||</li>
          </ol>
        </li>
        <li class="verse" id="v5,12-33">
          <ol class="padas">
            <li>avastutvena sādhyatvān niṣedhād dhetusādhyayoḥ |</li>
            <li>sapakṣe 'nyatarāsiddhir na doṣāyātra jāyate ||</li>
          </ol>
        </li>
        <li class="verse" id="v5,12-34">
          <ol class="padas">
            <li>varṇatvāc cāpi sādhyo 'yaṃ yakārādivad eva ca |</li>
            <li>vyatirekasya cādṛṣṭer nātra dṛṣṭaṃ nirvartakam ||</li>
          </ol>
        </li>
        <li class="verse" id="v5,12-35">
          <ol class="padas">
            <li>gotvādivāraṇe tv eva dṛṣṭabādhaḥ sphuṭo bhavet |</li>
            <li>nānyathā hi matis tatra syāt sāmānyaviśeṣayoḥ ||</li>
          </ol>
        </li>
        <li class="verse" id="v5,12-36">
          <ol class="padas">
            <li>na cāpy atraikavastutve bhedo vyañjakabhedataḥ |</li>
            <li>na piṇḍavyatirekeṇa vyañjako 'tra dhvanir yathā ||</li>
          </ol>
        </li>
        <li class="verse" id="v5,12-37">
          <ol class="padas">
            <li>piṇḍavyaṅgyaiva gotvādir jātir nityaṃ pratīyate |</li>
            <li>tena bhinneṣu piṇḍeṣu jātir ekā pratīyate ||</li>
          </ol>
        </li>
        <li class="verse" id="v5,12-38">
          <ol class="padas">
            <li>nanu yasya dvayaṃ śrotraṃ tasya buddhidvayaṃ bhavet |</li>
            <li>bhavato 'tīndriyatvāt tu kathaṃ nādair viśeṣadhīḥ ||</li>
          </ol>
        </li>
        <li class="verse" id="v5,12-39">
          <ol class="padas">
            <li>nādena saṃskṛtāc chrotrād yadā śabdaḥ pratīyate |</li>
            <li>tadupaśleṣas tat asya bodhaṃ ke cit pracakṣate ||</li>
          </ol>
        </li>
        <li class="verse" id="v5,12-40">
          <ol class="padas">
            <li>naiva vā grahaṇaṃ teṣāṃ śabde buddhis tu tadvaśāt |</li>
            <li>saṃskārānukṛteḥ so 'pi mahatvādyavabudhyate ||</li>
          </ol>
        </li>
        <li class="verse" id="v5,12-41">
          <ol class="padas">
            <li>madhuraṃ tiktarūpeṇa śvetaṃ pītatayā tathā |</li>
            <li>gṛhṇanti pittadoṣeṇa viṣayaṃ bhrāntacetasaḥ ||</li>
          </ol>
        </li>
        <li class="verse" id="v5,12-42">
          <ol class="padas">
            <li>tathā vegena dhāvanto nāvyārūḍhāś ca gacchataḥ |</li>
            <li>parvatādīn vijānanti bhrameṇa bhramataś ca tān ||</li>
          </ol>
        </li>
        <li class="verse" id="v5,12-43">
          <ol class="padas">
            <li>maṇḍūkavasayāktākṣā vaṃśānuragabuddhibhiḥ |</li>
            <li>vyaktyalpatvamahattvābhyāṃ sāmānyaṃ ca tadāśrtayam ||</li>
          </ol>
        </li>
        <li class="verse" id="v5,12-44">
          <ol class="padas">
            <li>gṛhṇanti yadvadetāni nimittagrahaṇād vinā |</li>
            <li>vyañjakasthamabudhvaiva vyaṅgye bhrāntir bhaviṣyati ||</li>
          </ol>
        </li>
        <li class="verse" id="v5,12-45">
          <ol class="padas">
            <li>varṇāntaratvam evāhuḥ ke cid dīrghapluptādiṣu |</li>
            <li>na hi drutādivat tatra prayoho nāntarīyakaḥ ||</li>
          </ol>
        </li>
        <li class="verse" id="v5,12-46">
          <ol class="padas">
            <li>tathā ca sati sāmānyaṃ triṣvatvaṃ kaiś cid iṣyate |</li>
            <li>sāmānyakalpanā tv anyair na yuktety abhidhīyate ||</li>
          </ol>
        </li>
        <li class="verse" id="v5,12-47">
          <ol class="padas">
            <li>atvam ity ucyamānaṃ hi na dīrghaplutayor bhavet |</li>
            <li>ātvaṃ na hrasvaplutayos traimātryaṃ na ca pūrvayoḥ ||</li>
          </ol>
        </li>
        <li class="verse" id="v5,12-48">
          <ol class="padas">
            <li>sarvasādhāraṇatvena tad vijñātuṃ na śakyate |</li>
            <li>pratyekaṃ śābaleyādirūpe gotvaṃ yathā sphuṭam ||</li>
          </ol>
        </li>
        <li class="verse" id="v5,12-49">
          <ol class="padas">
            <li>avarṇakulaśabdo 'pi sthānasāmyād vanādivat |</li>
            <li>samudāyārthavācīti na jātivacano bhavet ||</li>
          </ol>
        </li>
        <li class="verse" id="v5,12-50">
          <ol class="padas">
            <li>svato hrasvādibhedas tu nityavāde virudhyate |</li>
            <li>sarvadā yasya sadbhāvaḥ sa kathaṃ mātrikaḥ svayam ||</li>
          </ol>
        </li>
        <li class="verse" id="v5,12-51">
          <ol class="padas">
            <li>tasmād uccāraṇaṃ tasya mātrākālaṃ pratīyate |</li>
            <li>dvimātraṃ vā trimātraṃ ā na varṇo mātrikaḥ svayam ||</li>
          </ol>
        </li>
        <li class="verse" id="v5,12-52">
          <ol class="padas">
            <li>dīrghāder nanv anaṅgatvaṃ vācakādharmato bhavet |</li>
            <li>itthaṃ pratīyamānāḥ syur varṇā na pratipādakāḥ ||</li>
          </ol>
        </li>
        <li class="verse" id="v5,12-53">
          <ol class="padas">
            <li>yādṛśāt pūrvadṛṣṭo 'sāv artho gamyate tādṛśāt |</li>
            <li>bhrāntyā kathaṃ pratītiś cet,   nāsāv artham iti prati ||</li>
          </ol>
        </li>
        <li class="verse" id="v5,12-54">
          <ol class="padas">
            <li>yathāśvādijavaḥ puṃsāṃ kāryāṅgatvaṃ prakalpayet |</li>
            <li>paradharmo 'pi varṇānāṃ dhvanidharmās tathaiva naḥ ||</li>
          </ol>
        </li>
        <li class="verse" id="v5,12-55">
          <ol class="padas">
            <li>nanu dīrghādyanityatvād anityo vācako bhavet |</li>
            <li>ānupūrvīvad evāsya parihāro bhaviṣyati ||</li>
          </ol>
        </li>
        <li class="verse" id="v5,12-56">
          <ol class="padas">
            <li>tathodāttādibhedānāṃ saṃskāravaśagā matiḥ |</li>
            <li>teṣāṃ dīrghādivad bhedo na kadā cit pratīyate ||</li>
          </ol>
        </li>
        <li class="verse" id="v5,12-57">
          <ol class="padas">
            <li>tatraikavarṇarūpatve bhedo 'pi syād drutādivat |</li>
            <li>nātra varṇāntaravyaktir iva dhvanyantarodbhavaḥ ||</li>
          </ol>
        </li>
        <li class="verse" id="v5,12-58">
          <ol class="padas">
            <li>ta eva mṛdutīvratvaśīghratvādisamanvitāḥ |</li>
            <li>abhede cāpi varṇasya dhvanīnāṃ dviprakāratā ||</li>
          </ol>
        </li>
        <li class="verse" id="v5,12-59">
          <ol class="padas">
            <li>ke cit svarūpabodhārthāḥ ke cid bodhānuvartinaḥ |</li>
            <li>yugapatkramarūpeṇa saṃskārotpādahetavaḥ ||</li>
          </ol>
        </li>
        <li class="verse" id="v5,12-60">
          <ol class="padas">
            <li>tatra dīrghādibodhaḥ syāt pūrveṣāṃ pracayo yadā |</li>
            <li>varṇātmaiva hi kālena tāvatā taiḥ pratīyate ||</li>
          </ol>
        </li>
        <li class="verse" id="v5,12-61">
          <ol class="padas">
            <li>yugapatpracitais taiś ca syād udāttādikalpanā |</li>
            <li>pracaye tv itareṣāṃ syād vatibhedo drutādikaḥ ||</li>
          </ol>
        </li>
        <li class="verse" id="v5,12-62">
          <ol class="padas">
            <li>varṇātmanyavabuddhe 'pi tadrūpām eva te matim |</li>
            <li>śanair utpādayanti, iti nānyo varṇaḥ pratīyate ||</li>
          </ol>
        </li>
        <li class="verse" id="v5,12-63">
          <ol class="padas">
            <li>vyaktyākṛtikṛto bhedo yady apy ekāntato bhavet |</li>
            <li>varṇeṣu jaimineḥ pakṣas tathāpi na virudhyate ||</li>
          </ol>
        </li>
        <li class="verse" id="v5,12-64">
          <ol class="padas">
            <li>nityatvayatnaḥ sarvo 'pi gatvādiṣu bhaviṣyati |</li>
            <li>gakārādivacaś caitat teṣv eva na virotsyate ||</li>
          </ol>
        </li>
        <li class="verse" id="v5,12-65">
          <ol class="padas">
            <li>vicchinnayatnavyaṅgyaiś ca nityaiḥ sarvagatair api |</li>
            <li>vyatiriktapadārambho varṇair nātropapadyate ||</li>
          </ol>
        </li>
        <li class="verse" id="v5,12-66">
          <ol class="padas">
            <li>anārabdhe ca gośabde gośabdatvaṃ kathaṃ bhavet |</li>
            <li>varṇasāmānyavac cāpi na tatkalpanam arhati ||</li>
          </ol>
        </li>
        <li class="verse" id="v5,12-67">
          <ol class="padas">
            <li>varṇātmanām abhedāc ca siddhā sāmānyadhīr api |</li>
            <li>samudāyo 'pi tebhyo 'syo vāraṇīyo 'nayā diśā ||</li>
          </ol>
        </li>
        <li class="verse" id="v5,12-68">
          <ol class="padas">
            <li>abhedasamudāyas tu teṣāṃ dharmo na duṣyati |</li>
            <li>teṣām asti hi sāmarthyam arthapratyāyanaṃ prati ||</li>
          </ol>
        </li>
        <li class="verse" id="v5,12-69">
          <ol class="padas">
            <li>yāvanto yādṛśo ye ca yadarthapratipādane |</li>
            <li>varṇāḥ prajñātasāmarthyāste tathivāvabodhakāḥ ||</li>
          </ol>
        </li>
        <li class="verse" id="v5,12-70">
          <ol class="padas">
            <li>teṣāṃ tu guṇabhūtānām arthapratyāyanaṃ prati |</li>
            <li>sāhityam ekakartrādikramaś cāpi vivakṣitaḥ ||</li>
          </ol>
        </li>
        <li class="verse" id="v5,12-71">
          <ol class="padas">
            <li>kartraikatve nimitte ca krame sati niyāmakam |</li>
            <li>prayuñjānasya yat pūrvaṃ vṛddhebhyaḥ kramadarśanam ||</li>
          </ol>
        </li>
        <li class="verse" id="v5,12-72">
          <ol class="padas">
            <li>yaugapadyaṃ tv aśakyatvān naiva teṣām ihāśritam |</li>
            <li>kartṛbhedaś ca tatra syāt, na caivaṃ dṛśyate 'bhidhā ||</li>
          </ol>
        </li>
        <li class="verse" id="v5,12-73">
          <ol class="padas">
            <li>yugapad dṛśyasāmarthyā naiva śaktāḥ krame yathā |</li>
            <li>bhāvās tathā krame śaktā yaugapadye na śaknuyuḥ ||</li>
          </ol>
        </li>
        <li class="verse" id="v5,12-74">
          <ol class="padas">
            <li>dṛṣṭaś ca pūrṇamāsādeḥ kramaḥ saṃhatyakāriṇaḥ |</li>
            <li>abhyāsānāṃ ca loke 'pi svādhyāyagrahaṇādiṣu ||</li>
          </ol>
        </li>
        <li class="verse" id="v5,12-75">
          <ol class="padas">
            <li>sādhanāditrayāṇāṃ ca vyāpārasyaikakālatā |</li>
            <li>sarvatrāstīti neha syād upālambhaḥ kramaṃ prati ||</li>
          </ol>
        </li>
        <li class="verse" id="v5,12-76">
          <ol class="padas">
            <li>niṣpannā eva dṛśyante vyāpārāḥ sarva eva hi |</li>
            <li>sūkṣmā vyāpārabhedās tu dṛśyate na kadā cana ||</li>
          </ol>
        </li>
        <li class="verse" id="v5,12-77">
          <ol class="padas">
            <li>ekasādhanasāṃsthāś ca vyāpārāvayavā yadā |</li>
            <li>svarūpato nirīkṣyante yaugapadyam asat tadā ||</li>
          </ol>
        </li>
        <li class="verse" id="v5,12-78">
          <ol class="padas">
            <li>kiṃ punar bahavo bhinnā bhinnasādhanasaṃśritāḥ |</li>
            <li>bhaveyur yaugapadyena vyāpārāḥ kramavartinaḥ ||</li>
          </ol>
        </li>
        <li class="verse" id="v5,12-79">
          <ol class="padas">
            <li>yadā tv ādyaparispandād prabhṛtyā phalalābhataḥ |</li>
            <li>kriyā pūrvaparībhūtā lakṣyate varttate tadā ||</li>
          </ol>
        </li>
        <li class="verse" id="v5,12-80">
          <ol class="padas">
            <li>tenātrāpi vivakṣātaḥ prabhṛtyā 'rthāvabodhanāt |</li>
            <li>sākalyenekṣyamāṇe syād vyāpāre varttamānatā ||</li>
          </ol>
        </li>
        <li class="verse" id="v5,12-81">
          <ol class="padas">
            <li>pratyekaṃ ye punas tatra vyāpārās tannirūpaṇam |</li>
            <li>phalāniṣpattito na syān nāstitvaṃ na ca tāvatā ||</li>
          </ol>
        </li>
        <li class="verse" id="v5,12-82">
          <ol class="padas">
            <li>phalānumeyatāyāṃ ca vyāpārasya phalaṃ prati |</li>
            <li>kārakāṇāṃ yathāsthānaṃ vyāpāre vartamānatā ||</li>
          </ol>
        </li>
        <li class="verse" id="v5,12-83">
          <ol class="padas">
            <li>avaśyam bhāvinī nityaṃ pratyāsattiś ca kasya cit |</li>
            <li>na tāvatā vyapetatvāt itareṣām anaṅgatā ||</li>
          </ol>
        </li>
        <li class="verse" id="v5,12-84">
          <ol class="padas">
            <li>dvyantaraikāntaratvena gakārau kārayor dhruvam |</li>
            <li>arthaṃ pratyāyane śaktis tatra sthau gamakau yataḥ ||</li>
          </ol>
        </li>
        <li class="verse" id="v5,12-85">
          <ol class="padas">
            <li>yathā visarjanīyasya vyavadhāne na śaktatā |</li>
            <li>tathaivetarayoḥ śaktir ānantarye na vidyate ||</li>
          </ol>
        </li>
        <li class="verse" id="v5,12-86">
          <ol class="padas">
            <li>na ca yatraikaśo 'śaktis tatra sarveṣv aśaktatā |</li>
            <li>tathā hy aṅgāni dṛśyante śālyādivahanādiṣu ||</li>
          </ol>
        </li>
        <li class="verse" id="v5,12-87">
          <ol class="padas">
            <li>śaktis tatrāsti kā cid dhi vahane sā samṛddhyate |</li>
            <li>saṅghātena tu varṇānāṃ pratyekaṃ kā cidīkṣyate ||</li>
          </ol>
        </li>
        <li class="verse" id="v5,12-88">
          <ol class="padas">
            <li>na hy arthāvayavaḥ kaś cit pratyekaṃ taiḥ pratīyate |</li>
            <li>samastasyātha vā kaś cid bodhaleśo 'tra jāyate ||</li>
          </ol>
        </li>
        <li class="verse" id="v5,12-89">
          <ol class="padas">
            <li>rathasyāpi tu yat kāryaṃ śālyādivahanaṃ na tat |</li>
            <li>pratyekaṃ dṛśyate kiñ cin manāg api yathehitam ||</li>
          </ol>
        </li>
        <li class="verse" id="v5,12-90">
          <ol class="padas">
            <li>atha yatkiñcid ucyeta vahane tad ihāpi naḥ |</li>
            <li>svātmapratyayahetutvaṃ varṇeṣv arthe 'pi vā kva cit ||</li>
          </ol>
        </li>
        <li class="verse" id="v5,12-91">
          <ol class="padas">
            <li>yasyānavayavaḥ sphoṭo vyajyate varṇabuddhibhiḥ |</li>
            <li>so 'pi paryanuyogena vaivaitena vimucyate ||</li>
          </ol>
        </li>
        <li class="verse" id="v5,12-92">
          <ol class="padas">
            <li>tatrāpi prativarṇaṃ hi padasphoṭo na gamyate |</li>
            <li>na cāvayavaśo vyaktis tadabhāvān na cātra śrīḥ ||</li>
          </ol>
        </li>
        <li class="verse" id="v5,12-93">
          <ol class="padas">
            <li>pratyekaṃ cāpy aśaktānāṃ samudāye 'py aśaktayā |</li>
            <li>tatra yaḥ parihāras te sa no 'trāpi bhaviṣyati ||</li>
          </ol>
        </li>
        <li class="verse" id="v5,12-94">
          <ol class="padas">
            <li>sadbhāvavyatirekau ca tathāvayavavarjanam |</li>
            <li>tavādhikaṃ bhavet tasmād yatno 'sāv arthabuddhiṣu ||</li>
          </ol>
        </li>
        <li class="verse" id="v5,12-95">
          <ol class="padas">
            <li>nānyathānupapattiś ca bhaved arthamatiṃ prati |</li>
            <li>tad evāsyā nimittaṃ syāj jāyate yadanantaram ||</li>
          </ol>
        </li>
        <li class="verse" id="v5,12-96">
          <ol class="padas">
            <li>sā ca varṇadvayajñāne 'tīte 'ntyajñānataḥ parā |</li>
            <li>bhavatītīdṛg evāsyā nimittam avakalpate ||</li>
          </ol>
        </li>
        <li class="verse" id="v5,12-97">
          <ol class="padas">
            <li>vinā saṃskārakalpena tadanantaravṛttitaḥ |</li>
            <li>kṛtānugrahasāmarthyo varṇo 'ntyaḥ pratipādakaḥ ||</li>
          </ol>
        </li>
        <li class="verse" id="v5,12-98">
          <ol class="padas">
            <li>eṣa eva tu saṃskāra iti ke cit pracakṣate |</li>
            <li>adṛṣṭakalpanātītaṃ tāvan mātraṃ hi dṛśyate ||</li>
          </ol>
        </li>
        <li class="verse" id="v5,12-99">
          <ol class="padas">
            <li>atha vā vāsanaivāstu saṃskāraḥ, sarva eva hi |</li>
            <li>dṛḍhajñānagṛhīte 'rthe saṃskāro 'stīti manvate ||</li>
          </ol>
        </li>
        <li class="verse" id="v5,12-100">
          <ol class="padas">
            <li>tasyārthabuddhihetutve visaṃvādo 'sya nirṇaye |</li>
            <li>tadbhāvabhāvitāhetur anyatreva pratīyate ||</li>
          </ol>
        </li>
        <li class="verse" id="v5,12-101">
          <ol class="padas">
            <li>saṃskāre niṣpramāṇe tu pūrvavṛttattvakalpanam |</li>
            <li>niṣpramāṇakam eveti nānugrahaphalaṃ bhavet ||</li>
          </ol>
        </li>
        <li class="verse" id="v5,12-102">
          <ol class="padas">
            <li>yady api smṛtihetutvaṃ saṃskārasya vyavasthitam |</li>
            <li>kāryāntareṣu sāmarthyaṃ na tasya pratiṣidhyate ||</li>
          </ol>
        </li>
        <li class="verse" id="v5,12-103">
          <ol class="padas">
            <li>tena saṃskārasadbhāvo nānenaivaṃ prakalpyate |</li>
            <li>tasyārthabuddhihetutvam adṛṣṭaṃ kevalaṃ kṛtam ||</li>
          </ol>
        </li>
        <li class="verse" id="v5,12-104">
          <ol class="padas">
            <li>śabdapakṣe 'pi tac caitad adṛṣṭatvān na mucyate |</li>
            <li>kāryabodhanaśaktatvaṃ tulyaṃ saṃskāraśabdayoḥ ||</li>
          </ol>
        </li>
        <li class="verse" id="v5,12-105">
          <ol class="padas">
            <li>kṣīṇārthāpattir evaṃ ca na sphoṭaṃ parikalpayet |</li>
            <li>saṃskārakalpanā pūrvam avaśyam bhāvinī hi te ||</li>
          </ol>
        </li>
        <li class="verse" id="v5,12-106">
          <ol class="padas">
            <li>dhvanibhyo 'py aparas tāvan neṣyetārthamatiṃ prati |</li>
            <li>te vā yady upalabhyeran varṇāḥ pratyakṣato na ca ||</li>
          </ol>
        </li>
        <li class="verse" id="v5,12-107">
          <ol class="padas">
            <li>varṇānāṃ yaugapadyena yadi cāvaśyam arthitā |</li>
            <li>nityatvāt sarvadā tat syān na tu kāraṇatā tathā ||</li>
          </ol>
        </li>
        <li class="verse" id="v5,12-108">
          <ol class="padas">
            <li>itthaṃ kramagṛhītānāṃ yugapad yātha vā parā |</li>
            <li>sthitiḥ sā kāraṇaṃ tu syān nityam arthadhiyaṃ prati ||</li>
          </ol>
        </li>
        <li class="verse" id="v5,12-109">
          <ol class="padas">
            <li>yad vā pratyakṣataḥ pūrvaṃ kramajñāneṣu yat param |</li>
            <li>samastavarṇavijñānaṃ tadarthajñānakāraṇam ||</li>
          </ol>
        </li>
        <li class="verse" id="v5,12-110">
          <ol class="padas">
            <li>tatra jñāne ca varṇānāṃ yaugapadyaṃ pratīyate |</li>
            <li>nāvaśyaṃ yaugapadyena pratyakṣasthena tad bhavet ||</li>
          </ol>
        </li>
        <li class="verse" id="v5,12-111">
          <ol class="padas">
            <li>citrarūpāṃ cā tāṃ buddhiṃ sadasadvarṇagocarām |</li>
            <li>ke cid āhur yathā varṇo gṛhyate 'ntaḥ pade pade ||</li>
          </ol>
        </li>
        <li class="verse" id="v5,12-112">
          <ol class="padas">
            <li>antyavarṇe 'pi vijñāte pūrvasaṃskārakāritam |</li>
            <li>smaraṇaṃ yaugapadyena sarveṣv anye pracakṣate ||</li>
          </ol>
        </li>
        <li class="verse" id="v5,12-113">
          <ol class="padas">
            <li>sarveṣu caivam artheṣu mānasaṃ sarvavādinām |</li>
            <li>iṣṭaṃ samuccayajñānaṃ kramajñāneṣu satsv api ||</li>
          </ol>
        </li>
        <li class="verse" id="v5,12-114">
          <ol class="padas">
            <li>na cet tadābhyupeyeta kramadṛṣṭeṣu naiva hi |</li>
            <li>śatādirūpaṃ jāyeta tatsamuccayadarśanam ||</li>
          </ol>
        </li>
        <li class="verse" id="v5,12-115">
          <ol class="padas">
            <li>tena śrotramanobhyāṃ syāt kramād varṇeṣu yady api |</li>
            <li>pūrvajñānaṃ parastāt tu yugapat smaraṇaṃ bhavet ||</li>
          </ol>
        </li>
        <li class="verse" id="v5,12-116">
          <ol class="padas">
            <li>tadārūḍhās tato varṇā na dūre 'rthāvabodhanāt |</li>
            <li>śabdārthamatis tena laukikair abhidhīyate ||</li>
          </ol>
        </li>
        <li class="verse" id="v5,12-117">
          <ol class="padas">
            <li>citrabuddhyānayā bhrāntyā varṇebhyo vyatirekataḥ |</li>
            <li>paścād gaur iti vijñānaṃ pratyakṣaṃ kaiś cid iṣyate ||</li>
          </ol>
        </li>
        <li class="verse" id="v5,12-118">
          <ol class="padas">
            <li>vailakṣaṇyaṃ tu tasyeṣṭam ekaikajñānataḥ sphuṭam |</li>
            <li>varṇarūpāvabodhāt tu na tadarthāntaraṃ bhavet ||</li>
          </ol>
        </li>
        <li class="verse" id="v5,12-119">
          <ol class="padas">
            <li>yadi cārthāntaratvaṃ syād ekaikasmād trayasya tat |</li>
            <li>varṇatrayaparityāge buddhir nānyatra jāyate ||</li>
          </ol>
        </li>
        <li class="verse" id="v5,12-120">
          <ol class="padas">
            <li>gaur ity ekamatitvaṃ tu naivāsmābhir nivāryate |</li>
            <li>tadgrāhyaikārthatābhyāṃ ca śabde syād ekatāmatiḥ ||</li>
          </ol>
        </li>
        <li class="verse" id="v5,12-121">
          <ol class="padas">
            <li>śaidhyād alpāntaratvāc ca gośabde sābhaved api |</li>
            <li>devadattādiśabdeṣu sphuṭo bhedaḥ pratīyate ||</li>
          </ol>
        </li>
        <li class="verse" id="v5,12-122">
          <ol class="padas">
            <li>na gauṇaḥ śabda ity evaṃ granthasambandhanaṃ bhavet |</li>
            <li>asy akṣareṣu hetutvaṃ tatparaṃ vacanaṃ hi tat ||</li>
          </ol>
        </li>
        <li class="verse" id="v5,12-123">
          <ol class="padas">
            <li>śabdād iti ca hetutvaṃ pañcamyātrābhidhīyate |</li>
            <li>bhavatpakṣe 'pi caikāntāj jñānena vyavadhir bhavet ||</li>
          </ol>
        </li>
        <li class="verse" id="v5,12-124">
          <ol class="padas">
            <li>gauṇo 'nyathā prasiddho vā prayujyetānyathā yadi |</li>
            <li>na cānyādṛṅnimittatvaṃ kasya cit sampratīyate ||</li>
          </ol>
        </li>
        <li class="verse" id="v5,12-125">
          <ol class="padas">
            <li>svavyāpāravyavāyo hi sarvasminn eva kārake |</li>
            <li>dṛṣṭo vyāpāra īdṛk tu śabdasyety avyavetatā ||</li>
          </ol>
        </li>
        <li class="verse" id="v5,12-126">
          <ol class="padas">
            <li>gakārāder yadā cānyo na loke śabda ucyate |</li>
            <li>tadā tasmāt pratīte 'rthe śabdād iti kathaṃ bhavet ||</li>
          </ol>
        </li>
        <li class="verse" id="v5,12-127">
          <ol class="padas">
            <li>śabdajñānādisaṃskāravyaktasphoṭakṛte 'tha vā |</li>
            <li>pratyaye śabdajanyatvam iti gauṇaṃ prasajyate ||</li>
          </ol>
        </li>
        <li class="verse" id="v5,12-128">
          <ol class="padas">
            <li>saṃskārajananārthaṃ ca na śabdoccāraṇaṃ matam |</li>
            <li>arthapratītim uddiśya prayuktasya kramādayam ||</li>
          </ol>
        </li>
        <li class="verse" id="v5,12-129">
          <ol class="padas">
            <li>tasmāt tādarthyataḥ śabdaḥ phalena vyapadiśyate |</li>
            <li>samuccayāvabodhe tu vyavadhānaṃ na kena cit ||</li>
          </ol>
        </li>
        <li class="verse" id="v5,12-130">
          <ol class="padas">
            <li>yadi cāpūrvasaṃskāra itikartavyateṣyate |</li>
            <li>varṇo 'ntyo gamakas tasya śabdatvān mudhyatā bhavet ||</li>
          </ol>
        </li>
        <li class="verse" id="v5,12-131">
          <ol class="padas">
            <li>varṇā vā dhvanayo vāpi sphoṭaṃ na padavākyayoḥ |</li>
            <li>vyañjanti vyañjakatvena yathā dīpaprabhādayaḥ ||</li>
          </ol>
        </li>
        <li class="verse" id="v5,12-132">
          <ol class="padas">
            <li>sattvād ghaṭādivac ceti sādhanāni yathāruci |</li>
            <li>laukikavyatirekeṇa kalpite 'rthe bhavanti hi ||</li>
          </ol>
        </li>
        <li class="verse" id="v5,12-133">
          <ol class="padas">
            <li>nārthasya vācakaḥ sphoṭo varṇebhyo vyatirekataḥ |</li>
            <li>ghaṭāvivat, na dṛṣṭena virodho dharmasiddhitaḥ ||</li>
          </ol>
        </li>
        <li class="verse" id="v5,12-134">
          <ol class="padas">
            <li>pratiṣedhet tu yo varṇān tajjñānānantarodbhavān |</li>
            <li>dṛṣṭabādho bhavet tasya śaśicandraniṣedhavat ||</li>
          </ol>
        </li>
        <li class="verse" id="v5,12-135">
          <ol class="padas">
            <li>varṇotthā vārthadhīreṣā tajjñānānantarodbhavā |</li>
            <li>yedṛśī sā tadutthā hi dhūmāder iva bahnidhīḥ ||</li>
          </ol>
        </li>
        <li class="verse" id="v5,12-136">
          <ol class="padas">
            <li>dīpavad vā gakārādir gavādeḥ pratipādakaḥ |</li>
            <li>dhruvaṃ pratīyamānatvāt, tatpūrvaṃ pratipādanāt ||</li>
          </ol>
        </li>
        <li class="verse" id="v5,12-137">
          <ol class="padas">
            <li>varṇātiriktaḥ pratiṣidhyamānaḥ padeṣu mandaṃ phalam ādadhāti |</li>
            <li>kāryāṇi vākyāvayavāśrayāṇi satyāni katuṃ kṛta eṣa yatnaḥ ||</li>
          </ol>
        </li>
      </ol>
      <h1 id="5,13_ākṛtivāda_AKV">{5,13 ākṛtivāda AKV}</h1>
      <ol class="verses">
        <li class="verse" id="v5,13-1">
          <ol class="padas">
            <li>ākṛtivyatirikte 'rthe sambandho nityatāsya ca |</li>
            <li>na sidhyetām iti jñātvā tad vācyatvam ihocyate ||</li>
          </ol>
        </li>
        <li class="verse" id="v5,13-2">
          <ol class="padas">
            <li>tatsadbhāvaprasiddhyartham atra tāvat prayatyate |</li>
            <li>vācyatve vakṣyate yuktir vyaktyā saha balābale ||</li>
          </ol>
        </li>
        <li class="verse" id="v5,13-3">
          <ol class="padas">
            <li>jātim evākṛtiṃ prāhur vyaktir ākriyate yayā |</li>
            <li>sāmānyaṃ tac ca piṇḍānām ekabuddhinibandhanam ||</li>
          </ol>
        </li>
        <li class="verse" id="v5,13-4">
          <ol class="padas">
            <li>tannimittaṃ ca yatkiñcit sāmānyaṃ śabdagocaram |</li>
            <li>sarva evecchatīty evam avirodho 'tra vādinām ||</li>
          </ol>
        </li>
        <li class="verse" id="v5,13-5">
          <ol class="padas">
            <li>sarvavastuṣu buddhiś ca vyāvṛttyanugamātmikā |</li>
            <li>jāyate dvyātmatvena vinā sā ca na siddhyati ||</li>
          </ol>
        </li>
        <li class="verse" id="v5,13-6">
          <ol class="padas">
            <li>viśeṣamātra iṣṭe ca na sāmānyamatir bhavet |</li>
            <li>sāmānyamātrabodhe tu nirnimittā viśeṣadhīḥ ||</li>
          </ol>
        </li>
        <li class="verse" id="v5,13-7">
          <ol class="padas">
            <li>na cāpy anyatarā bhrāntir upacāreṇa ceṣyate |</li>
            <li>dṛḍhatvāt sarvadā buddher bhrāntis tadbhrāntivādinām ||</li>
          </ol>
        </li>
        <li class="verse" id="v5,13-8">
          <ol class="padas">
            <li>mukhyayoś cāpy adṛṣṭatvān nopacāreṇa kalpanā |</li>
            <li>bāhyārthaviṣayatvaṃ ca buddhīnāṃ pratipāditam ||</li>
          </ol>
        </li>
        <li class="verse" id="v5,13-9">
          <ol class="padas">
            <li>anyonyāpekṣitā nityaṃ syāt sāmānyaviśeṣayoḥ |</li>
            <li>viśeṣāṇāṃ ca sāmānyaṃ te ca tasya bhavanti hi ||</li>
          </ol>
        </li>
        <li class="verse" id="v5,13-10">
          <ol class="padas">
            <li>nirviśeṣaṃ na sāmānyaṃ bhavec chaśaviṣāṇavat |</li>
            <li>sāmānyarahitatvāc ca viśeṣās tadvad eva hi ||</li>
          </ol>
        </li>
        <li class="verse" id="v5,13-11">
          <ol class="padas">
            <li>tadanātmakarūpeṇa hetū vācyāvimau punaḥ |</li>
            <li>tena tātyantabhedo 'pi syāt sāmānyaviśeṣayoḥ ||</li>
          </ol>
        </li>
        <li class="verse" id="v5,13-12">
          <ol class="padas">
            <li>sāmānyabuddhiśaktitvaṃ viśeṣeṣv eva yo vadet |</li>
            <li>vinā vastvantarāt, tena vācyā śaktis tu kīdṛśī ||</li>
          </ol>
        </li>
        <li class="verse" id="v5,13-13">
          <ol class="padas">
            <li>grāhyā kiṃ vāpy asambodhā bhinnaikā vā tathaiva ca |</li>
            <li>gṛhyate yadi saikā ca jātir evānyaśabdikā ||</li>
          </ol>
        </li>
        <li class="verse" id="v5,13-14">
          <ol class="padas">
            <li>bhaven nirviṣayā buddhir yadi śaktir na gṛhyate |</li>
            <li>na hi sadbhāvamātreṇa viśayaḥ kaś cid iṣyate ||</li>
          </ol>
        </li>
        <li class="verse" id="v5,13-15">
          <ol class="padas">
            <li>parasparavibhinnatvād viśeṣā naikabuddhibhiḥ |</li>
            <li>gṛhyante viṣayāsattvāc chaktiś caiṣāṃ na vidyate ||</li>
          </ol>
        </li>
        <li class="verse" id="v5,13-16">
          <ol class="padas">
            <li>bhinnatve vāpi śaktīnām ekabuddhir na labhyate |</li>
            <li>viśeṣaśaktyabhede ca tāvanmātramatir bhavet ||</li>
          </ol>
        </li>
        <li class="verse" id="v5,13-17">
          <ol class="padas">
            <li>bhinnā viśeṣaśaktibhyaḥ sarvatrānugatāpi ca |</li>
            <li>pratyekaṃ samavetā ca tasmāj jātir apīṣyatām ||</li>
          </ol>
        </li>
        <li class="verse" id="v5,13-18">
          <ol class="padas">
            <li>tenātmadharmo bhedānām ekadhīviṣayo 'sti naḥ |</li>
            <li>sāmānyam ākṛtir jātiḥ śaktir vā so 'bhidhīyatām ||</li>
          </ol>
        </li>
        <li class="verse" id="v5,13-19">
          <ol class="padas">
            <li>nanu bhinne 'pi sattādau sāmānyam iti jāyate |</li>
            <li>buddhir vināpi sāmānyād anyasmāt sā kathaṃ bhavet ||</li>
          </ol>
        </li>
        <li class="verse" id="v5,13-20">
          <ol class="padas">
            <li>vanopanyāsatulyo 'yam upanyāsaḥ kṛtas tvayā |</li>
            <li>bhrāntitvena hi naitasyā bhrāntir gotvādidhīr api ||</li>
          </ol>
        </li>
        <li class="verse" id="v5,13-21">
          <ol class="padas">
            <li>śabdāt pūrvaṃ hi sarveṣu gavādāv iva naikadhīḥ |</li>
            <li>vastutvaṃ cātra sāmānyaṃ dharmaṃ ke cit pracakṣate ||</li>
          </ol>
        </li>
        <li class="verse" id="v5,13-22">
          <ol class="padas">
            <li>evaṃ tu kalpyamāne syāt sāmānyānām anantatā |</li>
            <li>punas tena sahānyeṣu sāmānyamatir asti hi ||</li>
          </ol>
        </li>
        <li class="verse" id="v5,13-23">
          <ol class="padas">
            <li>viśeṣeṣv api vastutvāt sāmānyam iti dhīr bhavet |</li>
            <li>sattādiṣv iva, ttenaitat sāmānyaṃ nopapadyate ||</li>
          </ol>
        </li>
        <li class="verse" id="v5,13-24">
          <ol class="padas">
            <li>tasmād ekasya bhinneṣu yā vṛttis tannibandhanaḥ |</li>
            <li>sāmānyaśabdaḥ sattādāv ekadhīkaraṇena vā ||</li>
          </ol>
        </li>
        <li class="verse" id="v5,13-25">
          <ol class="padas">
            <li>piṇḍeṣv eva ca sāmānyam, nāntarā gṛhyate yataḥ |</li>
            <li>na hy ākāśavadicchanti sāmānyaṃ nāma kiñ cana ||</li>
          </ol>
        </li>
        <li class="verse" id="v5,13-26">
          <ol class="padas">
            <li>yad vā sarvagatatve 'pi vyaktiḥ śaktyanurodhataḥ |</li>
            <li>śaktiḥ kāryānumeyā hi vyaktidarśanahetukā ||</li>
          </ol>
        </li>
        <li class="verse" id="v5,13-27">
          <ol class="padas">
            <li>tena yatraiva dṛśyeta vyaktiḥ śaktaṃ tad eva tu |</li>
            <li>tenaiva ca na sarvāsu vyaktiṣv etat pratīyate ||</li>
          </ol>
        </li>
        <li class="verse" id="v5,13-28">
          <ol class="padas">
            <li>bhinnatve 'pi hi kāsāñ cic chaktiḥ kāś cid aśaktikāḥ |</li>
            <li>na ca paryanuyogo 'sti vastuśakteḥ kadā cana ||</li>
          </ol>
        </li>
        <li class="verse" id="v5,13-29">
          <ol class="padas">
            <li>vahnir dahati nākāśaṃ ko 'tra paryanuyujyatām |</li>
            <li>na cānyā mṛgyate yuktir yathā sandṛśyate tathā ||</li>
          </ol>
        </li>
        <li class="verse" id="v5,13-30">
          <ol class="padas">
            <li>na hi yuktyantaraṃ nāstīty etaj jñānam anarthakam |</li>
            <li>dharmaś cāvyabhicāryasya na mṛgya upalakṣaṇe ||</li>
          </ol>
        </li>
        <li class="verse" id="v5,13-31">
          <ol class="padas">
            <li>nānumānāvagamyaṃ tat, pratyakṣe lakṣaṇena kim |</li>
            <li>svābhāvikaś ca sambandho jātivyaktyor na hetumān ||</li>
          </ol>
        </li>
        <li class="verse" id="v5,13-32">
          <ol class="padas">
            <li>tenaitasya prasiddhyarthaṃ nānyat sāmānyam iṣyate |</li>
            <li>śaktisiddhivadetasya svabhāvo 'tra na vāryate ||</li>
          </ol>
        </li>
        <li class="verse" id="v5,13-33">
          <ol class="padas">
            <li>yad vā naimittikatve 'pi tāvanmātrapratīkṣaṇāt |</li>
            <li>viśeṣeṣv eva labdheṣu keṣu cin nānyavāñchanam ||</li>
          </ol>
        </li>
        <li class="verse" id="v5,13-34">
          <ol class="padas">
            <li>na vyañjantyapare kasmād, yatas teṣu na dṛśyate |</li>
            <li>tebhyo 'pi na nivṛttyarthaṃ mṛgyo hetuḥ svabhāvataḥ ||</li>
          </ol>
        </li>
        <li class="verse" id="v5,13-35">
          <ol class="padas">
            <li>sāmānyaṃ nānyadiṣṭaṃ cet tasya vṛtter niyāmakam |</li>
            <li>gotvenāpi vinā kasmād gobuddhir na niyamyate ||</li>
          </ol>
        </li>
        <li class="verse" id="v5,13-36">
          <ol class="padas">
            <li>yathā tulye 'pi bhinnatve keṣu cid vṛttyapekṣitā |</li>
            <li>gotvāder animitte 'pi tathā buddhir bhaviṣyati ||</li>
          </ol>
        </li>
        <li class="verse" id="v5,13-37">
          <ol class="padas">
            <li>viṣayeṇa hi buddhīnāṃ vinā notpattir iṣyate |</li>
            <li>viśeṣād anyad icchanti sāmānyaṃ tena tad dhruvam ||</li>
          </ol>
        </li>
        <li class="verse" id="v5,13-38">
          <ol class="padas">
            <li>tā hi tena vinotpannā mithyāḥ syur viṣayād ṛte |</li>
            <li>na tv anyena vinā vṛttiḥ sāmānyasyeha duṣyati ||</li>
          </ol>
        </li>
        <li class="verse" id="v5,13-39">
          <ol class="padas">
            <li>aniṣyamāṇe sāmānye vṛttiḥ śabdānumānayoḥ |</li>
            <li>naiva syāt, na hi sambandho bhedair ānantyato bhavet ||</li>
          </ol>
        </li>
        <li class="verse" id="v5,13-40">
          <ol class="padas">
            <li>anubhūtatayā vāsau puruṣasyopayujyate |</li>
            <li>jātivyaktyos tu sambandhe nānubhūtyā prayojanam ||</li>
          </ol>
        </li>
        <li class="verse" id="v5,13-41">
          <ol class="padas">
            <li>siddhe viṣayarūpe ca gotvādāv indriyaiḥ punaḥ |</li>
            <li>arthāpattyupalabdhā syāc chaktir ekā niyāmikā ||</li>
          </ol>
        </li>
        <li class="verse" id="v5,13-42">
          <ol class="padas">
            <li>na cātmahetum evāsau siddhaṃ bādhitum arhati |</li>
            <li>śaktiś ca naitayā buddhyā, nendriyaiḥ sā hi gṛhyate ||</li>
          </ol>
        </li>
        <li class="verse" id="v5,13-43">
          <ol class="padas">
            <li>sāmānyāntarayogānām aniṣṭhā yā ca varṇyate |</li>
            <li>tayā sāmānyanāśaḥ syāt sa ca dṛṣṭena bādhyate ||</li>
          </ol>
        </li>
        <li class="verse" id="v5,13-44">
          <ol class="padas">
            <li>sambandhas tasya hetur vā tadgrahe na ca kāraṇam |</li>
            <li>svarūpato gṛhīte 'rthe paścād etad vikalpyate ||</li>
          </ol>
        </li>
        <li class="verse" id="v5,13-45">
          <ol class="padas">
            <li>sāsnādyekārthasambandhi gotvam ity upalakṣaṇam |</li>
            <li>na ca svasamavāyy eva kevalaṃ cihnam iṣyate ||</li>
          </ol>
        </li>
        <li class="verse" id="v5,13-46">
          <ol class="padas">
            <li>sāsnādibhyas tu piṇḍasya bhedo nātyantato yadā |</li>
            <li>sāmānyasya ca piṇḍebhyas tadā syād etad uttaram ||</li>
          </ol>
        </li>
        <li class="verse" id="v5,13-47">
          <ol class="padas">
            <li>kasmāt sāsnādimatsv eva gotvaṃ yasmāt tadātmakam |</li>
            <li>tādātmyam asya kasmāc cet svabhāvād iti gamyatām ||</li>
          </ol>
        </li>
        <li class="verse" id="v5,13-48">
          <ol class="padas">
            <li>upalabdhyanusāreṇa vyavasthāsiddhir īdṛśī |</li>
            <li>svato gotvādibhedas tu na tu vyañjakabhedataḥ ||</li>
          </ol>
        </li>
        <li class="verse" id="v5,13-49">
          <ol class="padas">
            <li>sā bhūd drutādivanmithyā, nyañjakasya tu kiṃkṛtaḥ |</li>
            <li>bhedo hastyādipiṇḍebhyaḥ, svataś cet, iha tatsamam ||</li>
          </ol>
        </li>
        <li class="verse" id="v5,13-50">
          <ol class="padas">
            <li>vyaṅgyajātiviśeṣāc cet, prāptam anyonyasaṃśrayam |</li>
            <li>tasmāt svābhāviko bhedo jātivyaktyoḥ pratīyate ||</li>
          </ol>
        </li>
        <li class="verse" id="v5,13-51">
          <ol class="padas">
            <li>anekānanyavṛttittvān na sāmānyaviśeṣayoḥ |</li>
            <li>ekavastvātmatā yuktā varaṃ tenaupacārikam ||</li>
          </ol>
        </li>
        <li class="verse" id="v5,13-52">
          <ol class="padas">
            <li>bhinnebhyaś cāpy abhinnatvād bhedas tat svātmavad bhavet |</li>
            <li>ekasmād vāpy abhinnatvād vyaktyekatvaṃ pratīyate ||</li>
          </ol>
        </li>
        <li class="verse" id="v5,13-53">
          <ol class="padas">
            <li>ekānekatvam ekasya tathānyānanyatā katham |</li>
            <li>tat sāmānyaṃ viśeṣaś cety evamādi ca duṣkaram ||</li>
          </ol>
        </li>
        <li class="verse" id="v5,13-54">
          <ol class="padas">
            <li>virodhas tāvad ekāntād vaktum atra na yujyate |</li>
            <li>sāmānyānanyavijñāte viśeṣe naikavṛttitā ||</li>
          </ol>
        </li>
        <li class="verse" id="v5,13-55">
          <ol class="padas">
            <li>sāmānyānanyavṛttitvaṃ viśeṣātmaikabhāvataḥ |</li>
            <li>evañ ca parihartavyā bhinnābhinnatvakalpanā ||</li>
          </ol>
        </li>
        <li class="verse" id="v5,13-56">
          <ol class="padas">
            <li>kena cid dhy ātmanaikatvaṃ nānātvaṃ cāsya kena cit |</li>
            <li>sāmānyasya tu yo bhedaṃ brūte tasya viśeṣataḥ ||</li>
          </ol>
        </li>
        <li class="verse" id="v5,13-57">
          <ol class="padas">
            <li>darśayitvābhyupetavyam, viśeṣaikyaṃ ca jātitaḥ |</li>
            <li>yathā kalmāṣavarṇasya yatheṣṭaṃ varṇanigrahaḥ ||</li>
          </ol>
        </li>
        <li class="verse" id="v5,13-58">
          <ol class="padas">
            <li>citratvād vastuno 'py evaṃ bhedābhedāvadhāraṇam |</li>
            <li>sāmānyāṃśe tu niṣkṛṣya bhedo yena prasādhyate ||</li>
          </ol>
        </li>
        <li class="verse" id="v5,13-59">
          <ol class="padas">
            <li>tasya hetor asiddhatvaṃ siddhaś cet siddhasādhanam |</li>
            <li>bhedebhyo 'nanyarūpeṇa sāmānyaṃ gṛhyate yadā ||</li>
          </ol>
        </li>
        <li class="verse" id="v5,13-60">
          <ol class="padas">
            <li>tadāviśeṣamātreṇa vastu pratyavabhāsate |</li>
            <li>tadudbhūtyā ca sāmānyaṃ tadbhāvānuguṇaṃ sthitam ||</li>
          </ol>
        </li>
        <li class="verse" id="v5,13-61">
          <ol class="padas">
            <li>sad apy agrāhyarūpatvād asadvat pratibhāti naḥ |</li>
            <li>viśeṣān api sāmānyād yadā bhedena buddhyate ||</li>
          </ol>
        </li>
        <li class="verse" id="v5,13-62">
          <ol class="padas">
            <li>tadā sāmānyamātratvam evam eva pratīyate |</li>
            <li>yadā tu śabalaṃ vastu yugapat pratipadyate ||</li>
          </ol>
        </li>
        <li class="verse" id="v5,13-63">
          <ol class="padas">
            <li>tadānyān anyabhedādi sarvam eva pralīyate |</li>
            <li>na ca tat tādṛśaṃ kaś cic chabdaḥ śaknoti bhāṣitum ||</li>
          </ol>
        </li>
        <li class="verse" id="v5,13-64">
          <ol class="padas">
            <li>sāmānyāṃśān apoddhṛtya padaṃ sarvaṃ pravarttate |</li>
            <li>samastavastvapekṣāṃ ca padārthānām apoddhṛtim ||</li>
          </ol>
        </li>
        <li class="verse" id="v5,13-65">
          <ol class="padas">
            <li>ke cid āhur asadrūpam, aṃśatvaṃ tu na vāryate |</li>
            <li>sārūpyam eva sāmānyaṃ piṇḍānāṃ yena kalpyate ||</li>
          </ol>
        </li>
        <li class="verse" id="v5,13-66">
          <ol class="padas">
            <li>tena sārūpyaśabdena kiṃ punaḥ pratipadyate |</li>
            <li>samānarūpabhāvaś cej jātiḥ sāsmābhir iṣyate ||</li>
          </ol>
        </li>
        <li class="verse" id="v5,13-67">
          <ol class="padas">
            <li>sādṛśyam atha sārūpyaṃ kasya keneti kathyatām |</li>
            <li>na tāvacchālaleyena bāhuleyādayaḥ samāḥ ||</li>
          </ol>
        </li>
        <li class="verse" id="v5,13-68">
          <ol class="padas">
            <li>viśeṣarūpataḥ, ye 'pi tatsaṃsthānādibhiḥ samāḥ |</li>
            <li>śābaleya iveti syāt tatra buddhir na gaur iva ||</li>
          </ol>
        </li>
        <li class="verse" id="v5,13-69">
          <ol class="padas">
            <li>śābaleyo 'yam iti vā bhrāntyā gaur iti nāsti dhīḥ |</li>
            <li>śābaleyasvarūpaṃ ca na gaur ity avatiṣṭhate ||</li>
          </ol>
        </li>
        <li class="verse" id="v5,13-70">
          <ol class="padas">
            <li>tadanyeṣu hi gobuddhir na syāt susadṛśeṣv api |</li>
            <li>dṛśyate sā na cānyatra gorūpaṃ tatra vidyate ||</li>
          </ol>
        </li>
        <li class="verse" id="v5,13-71">
          <ol class="padas">
            <li>na cānyo gauḥ prasiddho 'sti tatsādṛśyena dhīr bhāvet |</li>
            <li>na cāpi sa iti jñānaṃ sadṛśeṣv asti sarvadā ||</li>
          </ol>
        </li>
        <li class="verse" id="v5,13-72">
          <ol class="padas">
            <li>sarvapuṃsām ato bhrāntir naiṣā bādhakavarjanāt |</li>
            <li>sarvajñānāni mithyā ca prasajyante 'tra kalpane ||</li>
          </ol>
        </li>
        <li class="verse" id="v5,13-73">
          <ol class="padas">
            <li>viśeṣagrahaṇābhāvād eva gauḥ kaś ca kathyatām |</li>
            <li>babhūva yady asau pūrvam asmadādes tadagrahāt ||</li>
          </ol>
        </li>
        <li class="verse" id="v5,13-74">
          <ol class="padas">
            <li>sādṛśyāvadhṛtir nāstīty ato godhīr na labhyate |</li>
            <li>na cāvayavasāmānyair vinā sādṛśyakalpanā ||</li>
          </ol>
        </li>
        <li class="verse" id="v5,13-75">
          <ol class="padas">
            <li>sāmānyapratyayotpādo na viśeṣeṣu jāyate |</li>
            <li>vyaktitaś cātireko 'sya syān na veti vicārite ||</li>
          </ol>
        </li>
        <li class="verse" id="v5,13-76">
          <ol class="padas">
            <li>sāmānyam eva sādṛśyaṃ bhaved vā vyaktimātrakam |</li>
            <li>tena nātyantabhinno 'rthaḥ sārūpyam iti varṇitam |</li>
            <li>granthe vindhyanivāsena bhrānteḥ sādṛśyam ucyate ||</li>
          </ol>
        </li>
      </ol>
      <h1 id="5,14_apohavāda_APV">{5,14 apohavāda APV}</h1>
      <ol class="verses">
        <li class="verse" id="v5,14-1">
          <ol class="padas">
            <li>agonivṛttiḥ sāmānyaṃ vācyaṃ yaiḥ parikalpitam |</li>
            <li>gotvaṃ vastv eva tair uktam ago 'pohagirā sphuṭam ||</li>
          </ol>
        </li>
        <li class="verse" id="v5,14-2">
          <ol class="padas">
            <li>bhāvāntaram abhāvo hi purastāt pratipāditaḥ |</li>
            <li>tatrāśvādinivṛttyātmā bhāvaḥ ka iti kathyatām ||</li>
          </ol>
        </li>
        <li class="verse" id="v5,14-3">
          <ol class="padas">
            <li>neṣṭo 'sādhāraṇas tāvad viṣayo nirvikalpanāt |</li>
            <li>tathā ca śābaleyādeḥ, asāmānyaprasaṅgataḥ ||</li>
          </ol>
        </li>
        <li class="verse" id="v5,14-4">
          <ol class="padas">
            <li>śābaleyādirūpaṃ hi na sāmānyaṃ parasparam |</li>
            <li>na vaikamitareṣāṃ vastatrānantārthatā bhavet ||</li>
          </ol>
        </li>
        <li class="verse" id="v5,14-5">
          <ol class="padas">
            <li>na ca sākṣād viśeṣasya te 'pohyā iti yuktimat |</li>
            <li>na śābaleyavijñānam agovyāvṛttibandhanam ||</li>
          </ol>
        </li>
        <li class="verse" id="v5,14-6">
          <ol class="padas">
            <li>nivṛttyā bāhuleyādes tadvijñānaṃ pravartate |</li>
            <li>kuryād agonivṛttiṃ cen nāpohetātmavad dhi tān ||</li>
          </ol>
        </li>
        <li class="verse" id="v5,14-7">
          <ol class="padas">
            <li>tenāṃśenānapohaś ca svarūpeṇāpy apohanam |</li>
            <li>kalpyate ced virodhaḥ syāt samamākṣepavāraṇe ||</li>
          </ol>
        </li>
        <li class="verse" id="v5,14-8">
          <ol class="padas">
            <li>tasmāt prātyātmikai rūpair ago 'poho na yujyate |</li>
            <li>samudāye 'pi naiteṣām agovyāvṛttisambhavaḥ ||</li>
          </ol>
        </li>
        <li class="verse" id="v5,14-9">
          <ol class="padas">
            <li>sarvopalabdhau tadbuddhir vyāsajyaivaṃ pravartate |</li>
            <li>na pratyekaṃ bhaved eṣā, na samasteṣv aśaktitaḥ ||</li>
          </ol>
        </li>
        <li class="verse" id="v5,14-10">
          <ol class="padas">
            <li>tasmāt sarveṣu yad rūpaṃ pratyekaṃ pariniṣṭhitam |</li>
            <li>gobuddhis tannimittā syād gotvād anyac ca nāsti tat ||</li>
          </ol>
        </li>
        <li class="verse" id="v5,14-11">
          <ol class="padas">
            <li>nanu ca prāgabhāvādau sāmānyaṃ vastu neṣyate |</li>
            <li>sattaiva hy atra sāmānyam anutpattyādirūṣitā ||</li>
          </ol>
        </li>
        <li class="verse" id="v5,14-12">
          <ol class="padas">
            <li>tām utpattyādyanusyūtāṃ satteti pratijānate |</li>
            <li>anyāpohānuviddhā tu saivābhāvaḥ pratīyate ||</li>
          </ol>
        </li>
        <li class="verse" id="v5,14-13">
          <ol class="padas">
            <li>anityatvaṃ vināśākhyakriyāsāmānyam ucyate |</li>
            <li>abrāhmaṇatvaṃ kin tu syād bhinneṣu kṣattriyādiṣu ||</li>
          </ol>
        </li>
        <li class="verse" id="v5,14-14">
          <ol class="padas">
            <li>puruṣatvaṃ catuḥsaṃstham,   viśeṣeṣu ca nāstidhīḥ |</li>
            <li>sāmānyapratyayaś caiṣu pratyekam upajāyate ||</li>
          </ol>
        </li>
        <li class="verse" id="v5,14-15">
          <ol class="padas">
            <li>tenātra brāhmaṇābhāvaḥ sāmānyaṃ syād avastu tat |</li>
            <li>gotvādāv api tenaiva sāmānyapratyayo bhavet ||</li>
          </ol>
        </li>
        <li class="verse" id="v5,14-16">
          <ol class="padas">
            <li>kaiś cit tv atraikaśabdatvam akṣādāv iva kalpitam |</li>
            <li>jātitrayasya, naivaṃ tu sambhavatyaghaṭādiṣu ||</li>
          </ol>
        </li>
        <li class="verse" id="v5,14-17">
          <ol class="padas">
            <li>nātra hy anantake bhede sādhāraṇyaṃ nirūpyate |</li>
            <li>tasmāt kriyāguṇāḥ ke cid dhetavo 'nanyavartinaḥ ||</li>
          </ol>
        </li>
        <li class="verse" id="v5,14-18">
          <ol class="padas">
            <li>puruṣatvaṃ nañā caitad brāhmaṇebhyo nivartitam |</li>
            <li>cāturvarṇyaprasaktaṃ sad gamyate 'rthādibhir yathā ||</li>
          </ol>
        </li>
        <li class="verse" id="v5,14-19">
          <ol class="padas">
            <li>yady apy avāntarā nāsti triṣu jātir vyavasthitā |</li>
            <li>nañsāmārthyān naratvaṃ tu tryādhāraṃ sampratīyate ||</li>
          </ol>
        </li>
        <li class="verse" id="v5,14-20">
          <ol class="padas">
            <li>śabdasāmarthyabhedena varṇeṣu matibhinnatā |</li>
            <li>puṃstve tricaturādhāre paryudāsasvarūpataḥ ||</li>
          </ol>
        </li>
        <li class="verse" id="v5,14-21">
          <ol class="padas">
            <li>dūrāntike kṣaṇe śaktir gṛdhravāyasacakṣuṣoḥ |</li>
            <li>yathā rūpe tathā puṃstve pumabrāhmaṇaśabdayoḥ ||</li>
          </ol>
        </li>
        <li class="verse" id="v5,14-22">
          <ol class="padas">
            <li>brāhmaṇavyatiriktārthavṛtti puṃstvam itīdṛśam |</li>
            <li>vākyaṃ yatra pravarteta tatrābrāhmaṇadhīpade ||</li>
          </ol>
        </li>
        <li class="verse" id="v5,14-23">
          <ol class="padas">
            <li>pārthivatvādisāmānyam evam evāghaṭādiṣu |</li>
            <li>ghaṭatvādivinirmuktaṃ viṣayaḥ sampratīyate ||</li>
          </ol>
        </li>
        <li class="verse" id="v5,14-24">
          <ol class="padas">
            <li>asādhāraṇabhāvāc ca nañā śabdo viśeṣitaḥ |</li>
            <li>tāvanmātreṇa rahite sāmānye vyavatiṣṭhate ||</li>
          </ol>
        </li>
        <li class="verse" id="v5,14-25">
          <ol class="padas">
            <li>viśeṣe pratiṣiddhe hi sāmānyaṃ yadanantaram |</li>
            <li>sāmānyākāṅkṣiṇaṃ śabdaṃ niruṇad dhi tadātmani ||</li>
          </ol>
        </li>
        <li class="verse" id="v5,14-26">
          <ol class="padas">
            <li>prathamātikrame tasya kāraṇaṃ naiva vidyate |</li>
            <li>brāhmaṇatvād ato 'petaṃ naratvam avaśiṣyate ||</li>
          </ol>
        </li>
        <li class="verse" id="v5,14-27">
          <ol class="padas">
            <li>vyudasya brāhmaṇatvaṃ ca nañi jāte viśeṣaṇe |</li>
            <li>naratvodasanaṃ yat tu kalpetāśrutam eva tat ||</li>
          </ol>
        </li>
        <li class="verse" id="v5,14-28">
          <ol class="padas">
            <li>tasmād yasyaiva te bhedā niṣiddhyeraṃs tadarthataḥ |</li>
            <li>bhedāntarasthaṃ sāmānyam, loke 'py evaṃ pratīyate ||</li>
          </ol>
        </li>
        <li class="verse" id="v5,14-29">
          <ol class="padas">
            <li>prasaṅginyāṃ ca tadbuddhau niṣedho 'rthād apīṣyate |</li>
            <li>tanmātrarahite cārthe sādṛśyāt tanmatir bhavet ||</li>
          </ol>
        </li>
        <li class="verse" id="v5,14-30">
          <ol class="padas">
            <li>sādṛśyam eva vā vācyam iṣṭam abrāhmaṇādiṣu |</li>
            <li>tac cāvayavasāmānyād, vināpy etena lakṣyate ||</li>
          </ol>
        </li>
        <li class="verse" id="v5,14-31">
          <ol class="padas">
            <li>kva cid vināpi sādṛśyāt sāhacaryādihetukā |</li>
            <li>nañyuktaśabdavṛttiḥ syād yathā vakṣyaty anīkṣaṇe ||</li>
          </ol>
        </li>
        <li class="verse" id="v5,14-32">
          <ol class="padas">
            <li>īkṣaṇavyatiriktā hi kriyā tatrāpy apekṣitā |</li>
            <li>pratyāsatter na saṅkalpam atikramya pratīyate ||</li>
          </ol>
        </li>
        <li class="verse" id="v5,14-33">
          <ol class="padas">
            <li>nāmadhātvarthayogī ca naiva nañ pratiṣedhakaḥ |</li>
            <li>vadato 'brāhmaṇādharmāv anyamātravirodhinau ||</li>
          </ol>
        </li>
        <li class="verse" id="v5,14-34">
          <ol class="padas">
            <li>yatrāpy ākhyātasambandhāt pratiṣedhaḥ pratīyate |</li>
            <li>tatraudāsīnyavastv eva pratipattā 'valambate ||</li>
          </ol>
        </li>
        <li class="verse" id="v5,14-35">
          <ol class="padas">
            <li>tasmād vastuny apohāḥ syuḥ, api cāvastukalpane |</li>
            <li>prāgntyebhyo viśeṣebhyo na kiñ cid vastu labhyate ||</li>
          </ol>
        </li>
        <li class="verse" id="v5,14-36">
          <ol class="padas">
            <li>na cāntyair vyavahāro 'sti, śakyaṃ naiṣāṃ nirūpaṇam |</li>
            <li>apohaśabdavācyātha śūnyatānyaprakārikā ||</li>
          </ol>
        </li>
        <li class="verse" id="v5,14-37">
          <ol class="padas">
            <li>tasyāṃ cāśvādibuddhīnātmāṃśagrahaṇaṃ bhavet |</li>
            <li>tatrānyāpohavācyatvaṃ mudhaivābhyupagamyate ||</li>
          </ol>
        </li>
        <li class="verse" id="v5,14-38">
          <ol class="padas">
            <li>sāmānyaṃ vasturūpaṃ hi buddhyākāro bhaviṣyati |</li>
            <li>śabdārtho 'rthānapekṣo hi vṛthāpohaḥ prakalpitaḥ ||</li>
          </ol>
        </li>
        <li class="verse" id="v5,14-39">
          <ol class="padas">
            <li>vasturūpā ca sā buddhiḥ śabdārtheṣūpajāyate |</li>
            <li>tena vastv eva kalpeta vācyaṃ buddhyanapohakam ||</li>
          </ol>
        </li>
        <li class="verse" id="v5,14-40">
          <ol class="padas">
            <li>asaty api ca bāhye 'rthe vākyārthapratibhā tathā |</li>
            <li>padārthe 'pi tathaiva syāt kim apohaḥ prakalpyate ||</li>
          </ol>
        </li>
        <li class="verse" id="v5,14-41">
          <ol class="padas">
            <li>buddhyantarād vyavacchedo na ca buddheḥ pratīyate |</li>
            <li>svarūpotpādamātrāc ca nānyam aṃśaṃ bibharti sā ||</li>
          </ol>
        </li>
        <li class="verse" id="v5,14-42">
          <ol class="padas">
            <li>bhinnasāmānyavacanā viśeṣavacanāś ca ye |</li>
            <li>sarve bhaveyuḥ paryāyā yady apohasya vācyatā ||</li>
          </ol>
        </li>
        <li class="verse" id="v5,14-43">
          <ol class="padas">
            <li>nanu bhedād apohānāṃ prasaṅgo 'yaṃ na yujyate |</li>
            <li>sāmānyāpohakḷptyā ced vastumātre samaṃ tava ||</li>
          </ol>
        </li>
        <li class="verse" id="v5,14-44">
          <ol class="padas">
            <li>bhidyante mama vastutvāt sāmānyāni parasparam |</li>
            <li>asaṅkīrṇasvabhāvāni na caikatvaṃ vitanvate ||</li>
          </ol>
        </li>
        <li class="verse" id="v5,14-45">
          <ol class="padas">
            <li>saṃsṛṣṭaikatvanānātvavikalparahitātmanām |</li>
            <li>avastutvād apohānāṃ tva syād bhinnatā katham ||</li>
          </ol>
        </li>
        <li class="verse" id="v5,14-46">
          <ol class="padas">
            <li>yadi vā bhidyamānatvād vastvasādhāraṇāṃśavat |</li>
            <li>avastutve tv anānātvāt paryāyatvān na mucyate ||</li>
          </ol>
        </li>
        <li class="verse" id="v5,14-47">
          <ol class="padas">
            <li>nanu cāpohyabhedena bhedo 'pohasya setsyati |</li>
            <li>na viśeṣaḥ svatas tasya parataś caupacārikaḥ ||</li>
          </ol>
        </li>
        <li class="verse" id="v5,14-48">
          <ol class="padas">
            <li>tenaivādhārabhedenāpy asya bhedo na yujyate |</li>
            <li>na hi sambandhibhedena bhedo vastuny apīṣyate ||</li>
          </ol>
        </li>
        <li class="verse" id="v5,14-49">
          <ol class="padas">
            <li>kim utāvastvasaṃsṛṣṭam anyataś cānivartitam |</li>
            <li>anavāptaviśeṣāṃśaṃ yat kim apy anirūpitam ||</li>
          </ol>
        </li>
        <li class="verse" id="v5,14-50">
          <ol class="padas">
            <li>tasmād yathaiva bhede 'pi piṇḍānāṃ naiva bhidyate |</li>
            <li>tathaivāpohyabhede 'pi nāneko 'yaṃ bhaviṣyati ||</li>
          </ol>
        </li>
        <li class="verse" id="v5,14-51">
          <ol class="padas">
            <li>bhede vā pratipiṇḍaṃ syād ago 'pohaḥ, tathā sati |</li>
            <li>sāmānyaṃ śābaleyāder iti neṣṭaṃ prasidhyati ||</li>
          </ol>
        </li>
        <li class="verse" id="v5,14-52">
          <ol class="padas">
            <li>saṃsargiṇo 'pi cādhārā yaṃ na bhindanti rūpataḥ |</li>
            <li>apohyaiḥ sa bahirbhūtair bhidyetety atikalpanā ||</li>
          </ol>
        </li>
        <li class="verse" id="v5,14-53">
          <ol class="padas">
            <li>agavyaśvātirekaḥ syād anaśvaś ca gavādhikaḥ |</li>
            <li>śeṣaṃ hastyādyapohyaṃ tu dvayor api na bhidyate ||</li>
          </ol>
        </li>
        <li class="verse" id="v5,14-54">
          <ol class="padas">
            <li>tatraikabhedād bhedo 'stu bahvabhedād abhinnatā |</li>
            <li>bhūyasāṃ syāt sadharmatvam ity abhedaḥ prasajyate ||</li>
          </ol>
        </li>
        <li class="verse" id="v5,14-55">
          <ol class="padas">
            <li>gauś ca hastyādyapohena nāśvarūpād viśeṣyate |</li>
            <li>karoti tadapohaṃ ced aikarūpyaṃ virudhyate ||</li>
          </ol>
        </li>
        <li class="verse" id="v5,14-56">
          <ol class="padas">
            <li>sarvaśabdeṣu caikaikam apohyamatiricyate |</li>
            <li>tatrāsādhāraṇatvena tanmātrāpohyatā bhavet ||</li>
          </ol>
        </li>
        <li class="verse" id="v5,14-57">
          <ol class="padas">
            <li>tato 'śvāpoharūpatvāt siṃhādiḥ sarva eva te |</li>
            <li>tannimittam ago 'pohaṃ bibhrad ucyeta gaur iti ||</li>
          </ol>
        </li>
        <li class="verse" id="v5,14-58">
          <ol class="padas">
            <li>sarvāpoho yadīṣyeta,   sa vaktavyaḥ kathaṃ punaḥ |</li>
            <li>yadi pratyekarūpeṇa nāpohyānantatā bhavet ||</li>
          </ol>
        </li>
        <li class="verse" id="v5,14-59">
          <ol class="padas">
            <li>bhinnatvāc cāpy apohyānāṃ bhinno 'pohaḥ prasajyate |</li>
            <li>tatraikasmin bhavet piṇḍe 'nantajātisamanvayaḥ ||</li>
          </ol>
        </li>
        <li class="verse" id="v5,14-60">
          <ol class="padas">
            <li>tato gaur iti sāmānyaṃ vācyam ekaṃ na sidhyati |</li>
            <li>jātyantaramatiś caiṣu bhavej jātyantareṣv iva ||</li>
          </ol>
        </li>
        <li class="verse" id="v5,14-61">
          <ol class="padas">
            <li>samudāyātmanā nāpi bhaved eṣām apohyatā |</li>
            <li>samudāyo hi naikena vinā dharmeṇa jāyate ||</li>
          </ol>
        </li>
        <li class="verse" id="v5,14-62">
          <ol class="padas">
            <li>nāpy ekadeśatā teṣām asti nāpy ekakālatā |</li>
            <li>vyatiriktaś ca saṅghātas teṣāṃ kaś cin na vidyate ||</li>
          </ol>
        </li>
        <li class="verse" id="v5,14-63">
          <ol class="padas">
            <li>yadi tv avyatiriktaḥ syād ānanyaṃ tadavasthitam |</li>
            <li>yadi sāmānyarūpeṇa te 'pohyante, na vastutā ||</li>
          </ol>
        </li>
        <li class="verse" id="v5,14-64">
          <ol class="padas">
            <li>kathaṃ vā vastv apohyeta,   nābhāvo bhāvamṛcchati |</li>
            <li>apohyamāne cābhāve bhāva evāvaśiṣyate ||</li>
          </ol>
        </li>
        <li class="verse" id="v5,14-65">
          <ol class="padas">
            <li>apohyabhedakḷptiś ca nābhāvābhedato bhavet |</li>
            <li>tadbhedo 'pohabhedāc cet, prāptam anyonyasaṃśrayam ||</li>
          </ol>
        </li>
        <li class="verse" id="v5,14-66">
          <ol class="padas">
            <li>gosāmānyasya bhinnatvād agaur ity eṣa bhidyate |</li>
            <li>agaur ity asya bhedena gosāmānyaṃ ca bhidyate ||</li>
          </ol>
        </li>
        <li class="verse" id="v5,14-67">
          <ol class="padas">
            <li>agāvo 'śvādayaś ca syus te 'py abhāvātmakāḥ punaḥ |</li>
            <li>karkādyapekṣayā te 'pi tathety evaṃ na gamyate ||</li>
          </ol>
        </li>
        <li class="verse" id="v5,14-68">
          <ol class="padas">
            <li>kim apohyam, kva cāpohaḥ, gopiṇḍeṣv evam eva ca |</li>
            <li>tatra syād dvayam apy etadantyeṣu paramāṇuṣu ||</li>
          </ol>
        </li>
        <li class="verse" id="v5,14-69">
          <ol class="padas">
            <li>na cāntyeṣu dvayor asti vyavahāro bhidāṃ prati |</li>
            <li>gavāśvaparamāṇūnāṃ viśeṣaś ca na vidyate ||</li>
          </ol>
        </li>
        <li class="verse" id="v5,14-70">
          <ol class="padas">
            <li>svarūpajātisaṃsthānaparimāṇādilakṣaṇaḥ |</li>
            <li>kim apohyaṃ kva cāpohas tatrāpi na viśiṣyate ||</li>
          </ol>
        </li>
        <li class="verse" id="v5,14-71">
          <ol class="padas">
            <li>na cāprasiddhasārūpyānapohaviṣayātmanā |</li>
            <li>śaktaḥ kaś cid api jñātuṃ gavādīnaviśeṣataḥ ||</li>
          </ol>
        </li>
        <li class="verse" id="v5,14-72">
          <ol class="padas">
            <li>apohyān api cāśvādīnekadharmānvayād ṛte |</li>
            <li>na nirūpayituṃ śaktis tatrāpoho na siddhyati ||</li>
          </ol>
        </li>
        <li class="verse" id="v5,14-73">
          <ol class="padas">
            <li>na cānvayavinirmukte pravṛttir liṅgaśabdayoḥ |</li>
            <li>tābhyāṃ ca na vināpoho na cāsādhāraṇe 'nvayaḥ ||</li>
          </ol>
        </li>
        <li class="verse" id="v5,14-74">
          <ol class="padas">
            <li>apohaś cāpy aniṣpannaḥ sāhacaryaṃ kva dṛśyatām |</li>
            <li>tasminn adṛśyamāne ca na tayoḥ syāt pramāṇatā ||</li>
          </ol>
        </li>
        <li class="verse" id="v5,14-75">
          <ol class="padas">
            <li>na cādarśanamātreṇa tābhyāṃ pratyāyanaṃ bhavet |</li>
            <li>sarvatraiva hy adṛṣṭatvāt pratyāyyaṃ nāvaśiṣyate ||</li>
          </ol>
        </li>
        <li class="verse" id="v5,14-76">
          <ol class="padas">
            <li>athāsaty api sārūpye syād apohasya kalpanā |</li>
            <li>gavāśvayor ayaṃ kasmād ago 'poho na kalpyate ||</li>
          </ol>
        </li>
        <li class="verse" id="v5,14-77">
          <ol class="padas">
            <li>śābaleyāc ca bhinnatvaṃ bāhuleyāśvayoḥ samam |</li>
            <li>sāmānyaṃ nānyadiṣṭaṃ cet kvāgo 'pohaḥ pravartatām ||</li>
          </ol>
        </li>
        <li class="verse" id="v5,14-78">
          <ol class="padas">
            <li>indriyair nāpy ago 'pohaḥ prathamaṃ vyavasīyate |</li>
            <li>nānyatra śabdavṛttiś ca kiṃ dṛṣṭvā sa prayujyatām ||</li>
          </ol>
        </li>
        <li class="verse" id="v5,14-79">
          <ol class="padas">
            <li>pūrvoktena prabandhena nānumāpy atra vidyate |</li>
            <li>sambandhānubhāvo 'py asya tena naivopapadyate ||</li>
          </ol>
        </li>
        <li class="verse" id="v5,14-80">
          <ol class="padas">
            <li>nivṛttivācinaḥ śabdā na prasiddhāś ca yān prati |</li>
            <li>teṣām agor asiddhatvān na sāmānyanirākriyā ||</li>
          </ol>
        </li>
        <li class="verse" id="v5,14-81">
          <ol class="padas">
            <li>agośabdābhidheyatvaṃ gamyatāṃ ca kathaṃ punaḥ |</li>
            <li>na dṛṣṭo yatra gośabdaḥ sambandhānubhavakṣaṇe ||</li>
          </ol>
        </li>
        <li class="verse" id="v5,14-82">
          <ol class="padas">
            <li>ekasmāt tarhi gopiṇḍād yadanyat sarvam eva tat |</li>
            <li>bhaved apohyam ity evaṃ na sāmānyasya vācyatā ||</li>
          </ol>
        </li>
        <li class="verse" id="v5,14-83">
          <ol class="padas">
            <li>siddhaś cāgaur apohyeta goniṣedhātmakaś ca saḥ |</li>
            <li>tatra gaur eva vaktavyo nañā yaḥ pratiṣidhyate ||</li>
          </ol>
        </li>
        <li class="verse" id="v5,14-84">
          <ol class="padas">
            <li>sa ced agonivṛttyātmā bhaved anyonyasaṃśrayaḥ |</li>
            <li>siddhaś ced gaur apohyārthaṃ vṛthāpohaprakalpanā ||</li>
          </ol>
        </li>
        <li class="verse" id="v5,14-85">
          <ol class="padas">
            <li>gavyasiddhe tv agaur nāsti tadabhāve ca gauḥ kutaḥ |</li>
            <li>nādhārādheyavṛttyādisambandhaś cāpy abhāvayoḥ ||</li>
          </ol>
        </li>
        <li class="verse" id="v5,14-86">
          <ol class="padas">
            <li>na cāsādhāraṇaṃ vastu gamyate 'pohavat tayā |</li>
            <li>kathaṃ vā parikalpyeta sambandho vastvavastunoḥ ||</li>
          </ol>
        </li>
        <li class="verse" id="v5,14-87">
          <ol class="padas">
            <li>svarūpasattvamātreṇa na ca kiñ cid viśeṣaṇam |</li>
            <li>svabuddhyā rajyate yena viśeṣyaṃ tad viśeṣaṇam ||</li>
          </ol>
        </li>
        <li class="verse" id="v5,14-88">
          <ol class="padas">
            <li>na cāpy aśvādiśabdebho jāyate 'pohabodhanam |</li>
            <li>viśiṣṭabuddhir iṣṭeha na cājñātaviśeṣaṇā ||</li>
          </ol>
        </li>
        <li class="verse" id="v5,14-89">
          <ol class="padas">
            <li>na cānyarūpam anyādṛk kuryāj jñānaṃ viśeṣaṇam |</li>
            <li>kathaṃ cānyādṛśe jñāte tad ucyeta viśeṣaṇam ||</li>
          </ol>
        </li>
        <li class="verse" id="v5,14-90">
          <ol class="padas">
            <li>athānyathā viśeṣye 'pi syād viśeṣaṇakalpanā |</li>
            <li>tathā sati hi yatkiñcit prasajyeta viśeṣaṇam ||</li>
          </ol>
        </li>
        <li class="verse" id="v5,14-91">
          <ol class="padas">
            <li>abhāvarūpagamye ca na viśeṣye 'sti vastutā |</li>
            <li>viśeṣitam apohena vastu vācyaṃ na te 'sty ataḥ ||</li>
          </ol>
        </li>
        <li class="verse" id="v5,14-92">
          <ol class="padas">
            <li>yady apy apohanirmukte na vṛttiḥ śabdaliṅgayoḥ |</li>
            <li>yuktā tathāpi buddhis tu jñātur vastvavalambate ||</li>
          </ol>
        </li>
        <li class="verse" id="v5,14-93">
          <ol class="padas">
            <li>na cāsādhāraṇaṃ vastu buddhau viparivarttate |</li>
            <li>na cāpi nirvikalpatvāt tasya yuktā viśeṣyatā ||</li>
          </ol>
        </li>
        <li class="verse" id="v5,14-94">
          <ol class="padas">
            <li>śabdenāgamyamānaṃ ca viśeṣyam iti sāhasam |</li>
            <li>tena sāmānyam eṣṭavyaṃ viṣayo buddhiśabdayoḥ ||</li>
          </ol>
        </li>
        <li class="verse" id="v5,14-95">
          <ol class="padas">
            <li>yadā cāśabdavācyatvān na vyaktīnām apohyatā |</li>
            <li>tadāpohyeta sāmānyaṃ tasyāpohāc ca vastutā ||</li>
          </ol>
        </li>
        <li class="verse" id="v5,14-96">
          <ol class="padas">
            <li>nāpohyatvam abhāvānām abhāvābhāvavarjanāt |</li>
            <li>vyakto 'pohāntare 'pohas tasmāt sāmānyavastunaḥ ||</li>
          </ol>
        </li>
        <li class="verse" id="v5,14-97">
          <ol class="padas">
            <li>abhāvasya ca yo 'bhāvaḥ sa cet tasmād vilakṣaṇaḥ |</li>
            <li>bhāva eva bhaven no ced gaur agaus te prasajyate ||</li>
          </ol>
        </li>
        <li class="verse" id="v5,14-98">
          <ol class="padas">
            <li>yady apy aneṣu śabdeṣu vastunaḥ syād apohyatā |</li>
            <li>sacchabdasya tv abhāvākhyān nāpohyaṃ bhinnam iṣyate ||</li>
          </ol>
        </li>
        <li class="verse" id="v5,14-99">
          <ol class="padas">
            <li>tatrāsato 'pi bhāvatvam itikleśo mahān bhavet |</li>
            <li>tadasiddhau na sattāsti na cāsattā prasidhyati ||</li>
          </ol>
        </li>
        <li class="verse" id="v5,14-100">
          <ol class="padas">
            <li>na cāpi vāsanābhedād bhedaḥ sadrūpatāpi vā |</li>
            <li>apohānāṃ prakalpyeta, na hy avastuni vāsanā ||</li>
          </ol>
        </li>
        <li class="verse" id="v5,14-101">
          <ol class="padas">
            <li>smṛtiṃ muktvā na cāsty asyāḥ śaktiyogaḥ kriyāntare |</li>
            <li>tasmān nānyādṛśe sārthe karoty anyādṛśīṃ matim ||</li>
          </ol>
        </li>
        <li class="verse" id="v5,14-102">
          <ol class="padas">
            <li>bhavadbhiḥ śabdabhedo 'pi tannimitto na labhyate |</li>
            <li>na hy asādhāraṇaḥ śabdo vācakaḥ prāgadṛṣṭitaḥ ||</li>
          </ol>
        </li>
        <li class="verse" id="v5,14-103">
          <ol class="padas">
            <li>bhinnatvāc cāpi naivaikā vāsanā taiḥ prakalpyate |</li>
            <li>na cāsti śabdavastv ekaṃ vāsanāṃ yat kariṣyati ||</li>
          </ol>
        </li>
        <li class="verse" id="v5,14-104">
          <ol class="padas">
            <li>tatra śabdāntarāpohe sāmānye parikalpite |</li>
            <li>tathaivāvasturūpatvāc chabdabhedo na kalpyate ||</li>
          </ol>
        </li>
        <li class="verse" id="v5,14-105">
          <ol class="padas">
            <li>vācakānāṃ yathā caivaṃ vācyavācakayor mithaḥ |</li>
            <li>na cāpy apohyabhedena bhedo 'stīty upapāditam ||</li>
          </ol>
        </li>
        <li class="verse" id="v5,14-106">
          <ol class="padas">
            <li>nāgṛhītaś ca gamakaḥ śabdāpohaḥ kathañ cana |</li>
            <li>pratyakṣaṃ na ca tacchaktaṃ na ca sto liṅgavācakau ||</li>
          </ol>
        </li>
        <li class="verse" id="v5,14-107">
          <ol class="padas">
            <li>yataḥ syād grahaṇaṃ tasya, liṅgādīnāṃ ca kalpane |</li>
            <li>na vyavastheti vācyaivaṃ vinā pratyakṣamūlataḥ ||</li>
          </ol>
        </li>
        <li class="verse" id="v5,14-108">
          <ol class="padas">
            <li>na gamyagamakatvaṃ syād avastutvād apohayoḥ |</li>
            <li>bhavatpakṣe, yathā loke khapuṣpaśaśaśṛṅgayoḥ ||</li>
          </ol>
        </li>
        <li class="verse" id="v5,14-109">
          <ol class="padas">
            <li>vṛṣṭimeghāsator dṛṣṭvā yady anaikāntikaḥ vadet |</li>
            <li>vastv evātrāpi matpakṣe bhavatpakṣe 'py adaḥ kutaḥ ||</li>
          </ol>
        </li>
        <li class="verse" id="v5,14-110">
          <ol class="padas">
            <li>vidhirūpaś ca śabdārtho yena nābhyupagamyate |</li>
            <li>na bhaved vyatireko 'pi tasya tatpūrvako hy asau ||</li>
          </ol>
        </li>
        <li class="verse" id="v5,14-111">
          <ol class="padas">
            <li>niṣedhadvayayogitvād asato yāpy abhāvatā |</li>
            <li>savastuke bhavet sāpi na tucche buddhyasambhavāt ||</li>
          </ol>
        </li>
        <li class="verse" id="v5,14-112">
          <ol class="padas">
            <li>nanu yuktyānayaivāyaṃ vastunāpi na bhidyate |</li>
            <li>apohas tena doṣo 'tra pūrvokto na bhaviṣyati ||</li>
          </ol>
        </li>
        <li class="verse" id="v5,14-113">
          <ol class="padas">
            <li>siddham evaṃ madiṣṭaṃ syāt, naivānyā gatir asti hi |</li>
            <li>abhāve vastubuddhir vā yad vā vastunyabhāvadhīḥ ||</li>
          </ol>
        </li>
        <li class="verse" id="v5,14-114">
          <ol class="padas">
            <li>tatrābhāvātmakatve syān nirnimittaiva vastudhīḥ |</li>
            <li>vastuny abhāvabodhas tu sidhyaty anyam apekṣya tu ||</li>
          </ol>
        </li>
        <li class="verse" id="v5,14-115">
          <ol class="padas">
            <li>apohamātravācyatvaṃ yadi cābhyupagamyate |</li>
            <li>nīlotpalādiśabdeṣu śabalārthābhidhāyiṣu ||</li>
          </ol>
        </li>
        <li class="verse" id="v5,14-116">
          <ol class="padas">
            <li>viśeṣaṇaviśeṣyatvasāmānādhikaraṇyayoḥ |</li>
            <li>na siddhiḥ, na hy anīlatvavyudāse 'nutpalacyutiḥ ||</li>
          </ol>
        </li>
        <li class="verse" id="v5,14-117">
          <ol class="padas">
            <li>nāpi tatretaras tasmān na viśeṣyaviśeṣaṇe |</li>
            <li>śabdayor nāpi te syātām abhidheyānapekṣayoḥ ||</li>
          </ol>
        </li>
        <li class="verse" id="v5,14-118">
          <ol class="padas">
            <li>sāmānādhikaraṇyaṃ ca na bhinnatvād apohayoḥ |</li>
            <li>arthataś caitad iṣyeta kīdṛśyādheyatā tayoḥ ||</li>
          </ol>
        </li>
        <li class="verse" id="v5,14-119">
          <ol class="padas">
            <li>na cāsādhāraṇaṃ vastu gamyate 'nyac ca nāsti te |</li>
            <li>agamyamānam aikārthyaṃ śabdayoḥ kvopayujyate ||</li>
          </ol>
        </li>
        <li class="verse" id="v5,14-120">
          <ol class="padas">
            <li>athānyāpohavad vastu vācyam ity abhidhīyate |</li>
            <li>tatrāpi paratantratvād vyāptiḥ śabdena durbalā ||</li>
          </ol>
        </li>
        <li class="verse" id="v5,14-121">
          <ol class="padas">
            <li>khaṇḍe bhinnavyapohyatvād yathaiva madhurādibhiḥ |</li>
            <li>śuklādivyāptyabhāvena nākṣepo na viśeṣaṇam ||</li>
          </ol>
        </li>
        <li class="verse" id="v5,14-122">
          <ol class="padas">
            <li>tathaivāsadvyudāsāṃśāvacchinnārthāvadhāraṇe |</li>
            <li>nāghaṭādinivṛttyaṃśavyāptiḥ śabdāt pratīyate ||</li>
          </ol>
        </li>
        <li class="verse" id="v5,14-123">
          <ol class="padas">
            <li>vyāptiś ced artharūpeṇa sattayaivaṃ hi sā bhavet |</li>
            <li>na ghaṭatvādimān arthaḥ kaś cin na vyāpyate tayā ||</li>
          </ol>
        </li>
        <li class="verse" id="v5,14-124">
          <ol class="padas">
            <li>na ca vastutayā vyāptis tayā śabdasya vāryate |</li>
            <li>pratītiṃ prati tulyas tu vyāpāro vastvavastunoḥ ||</li>
          </ol>
        </li>
        <li class="verse" id="v5,14-125">
          <ol class="padas">
            <li>nirbhāgo 'pi hi vastvātmā śabdair bhāgena gamyate |</li>
            <li>na hi sacchabdavijñānād ghaṭādyarthaḥ pratīyate ||</li>
          </ol>
        </li>
        <li class="verse" id="v5,14-126">
          <ol class="padas">
            <li>tenānākṣepadoṣo 'sti, bhāktadoṣaś ca vidyate |</li>
            <li>viśeṣaṇatvān mukhyatvam apohasya hi jātivat ||</li>
          </ol>
        </li>
        <li class="verse" id="v5,14-127">
          <ol class="padas">
            <li>tasmāt tadvati gauṇatvān nābhidheyatvasambhavaḥ |</li>
            <li>avastutvān na mukhyaś cet, na syād evaṃ viśeṣaṇam ||</li>
          </ol>
        </li>
        <li class="verse" id="v5,14-128">
          <ol class="padas">
            <li>bhedāś cāpohavantaḥ syus teṣāṃ cāvācyatoditā |</li>
            <li>ānantyavyabhicārābhyām, anyo nāsti tv apohavān ||</li>
          </ol>
        </li>
        <li class="verse" id="v5,14-129">
          <ol class="padas">
            <li>nāpohavattvam anyad dhi bhedāpohāntare 'sti te |</li>
            <li>tac cāpi kalpyamānaṃ syād abhāvo bhāva eva vā ||</li>
          </ol>
        </li>
        <li class="verse" id="v5,14-130">
          <ol class="padas">
            <li>vastu cej jātir eva syād avastutve 'pi pūrvavat |</li>
            <li>sambandho vaiṣa kalpyeta tasya ceṣṭā na vācyatā ||</li>
          </ol>
        </li>
        <li class="verse" id="v5,14-131">
          <ol class="padas">
            <li>na caiko 'pohavān artho vartate 'rthāntare kva cit |</li>
            <li>tasmād api na sāmānyaṃ vācyaṃ na ca viśeṣaṇam ||</li>
          </ol>
        </li>
        <li class="verse" id="v5,14-132">
          <ol class="padas">
            <li>nātmanyavidyamānatvād viśeṣo 'pohasūcakaḥ |</li>
            <li>tasmān na tair viśeṣyatvaṃ prakṛṣṭatvena nīlavat ||</li>
          </ol>
        </li>
        <li class="verse" id="v5,14-133">
          <ol class="padas">
            <li>arthākṣepo 'pi nāsty eva sandehāl liṅgaliṅgivat |</li>
            <li>na sāmānyātmanāpohas tair vinā na ca siddhyati ||</li>
          </ol>
        </li>
        <li class="verse" id="v5,14-134">
          <ol class="padas">
            <li>evam eva tv anākṣepaḥ syād apohena vastunaḥ |</li>
            <li>yataḥ śaśaviṣāṇe 'pi tadapohasya sambhavaḥ ||</li>
          </ol>
        </li>
        <li class="verse" id="v5,14-135">
          <ol class="padas">
            <li>liṅgasaṃkhyādisambandho na vāpohasya vidyate |</li>
            <li>vyakter avyapadeśyatvāt taddvāreṇāpi nāsty asau ||</li>
          </ol>
        </li>
        <li class="verse" id="v5,14-136">
          <ol class="padas">
            <li>na hy asādhāraṇatvena sāpohenāpi gamyate |</li>
            <li>na cāpy agamyamānasya vastunaḥ syād viśeṣyatā ||</li>
          </ol>
        </li>
        <li class="verse" id="v5,14-137">
          <ol class="padas">
            <li>liṅgasaṃkhyādyapohānāṃ nopakāraḥ svarūpataḥ |</li>
            <li>vastunaś copakāryatvaṃ kathaṃ śabdaiḥ pratīyate ||</li>
          </ol>
        </li>
        <li class="verse" id="v5,14-138">
          <ol class="padas">
            <li>na vinānupalabdhyā ca syād abhāvamatiḥ kva cit |</li>
            <li>na cābhāvaprameyatvaṃ gotvāder iha gamyate ||</li>
          </ol>
        </li>
        <li class="verse" id="v5,14-139">
          <ol class="padas">
            <li>ākhyāteṣu ca nānyasya nivṛttiḥ sampratīyate |</li>
            <li>na paryudāsarūpaṃ hi niṣedhyaṃ tatra vidyate ||</li>
          </ol>
        </li>
        <li class="verse" id="v5,14-140">
          <ol class="padas">
            <li>na neti hy ucyamāne 'pi niṣedhasya niṣedhanam |</li>
            <li>pacatīty aniṣiddhaṃ tu svarūpeṇāvatiṣṭhate ||</li>
          </ol>
        </li>
        <li class="verse" id="v5,14-141">
          <ol class="padas">
            <li>sādhyatvapratyayaś cātra tathābhūtādirūpaṇam |</li>
            <li>niṣpannatvād apohasya nirnimittaṃ prasajyate ||</li>
          </ol>
        </li>
        <li class="verse" id="v5,14-142">
          <ol class="padas">
            <li>vidhyādāv artharāśau ca nānyāpohanidarśanam |</li>
            <li>nañaś cāpi nañā yuktād apohaḥ kīdṛśo bhavet ||</li>
          </ol>
        </li>
        <li class="verse" id="v5,14-143">
          <ol class="padas">
            <li>cādīnām api nañyogo naivāstīty anapohanam |</li>
            <li>vākyārtho 'nyanivṛttiś ca vyapadeṣṭuṃ na śakyate ||</li>
          </ol>
        </li>
        <li class="verse" id="v5,14-144">
          <ol class="padas">
            <li>ananyāpohaśabdādau vācyaṃ na ca nirūpyate |</li>
            <li>prameyajñeyaśabdāder apohyaṃ kuta eva tu ||</li>
          </ol>
        </li>
        <li class="verse" id="v5,14-145">
          <ol class="padas">
            <li>apohyakalpanāyāṃ tu varaṃ vastv eva kalpitam |</li>
            <li>jñānākāraniṣedhāc ca nāntarārthābhidheyatā ||</li>
          </ol>
        </li>
        <li class="verse" id="v5,14-146">
          <ol class="padas">
            <li>na cāpy apohyatā, tasmān nāpohas teṣu sidhyati |</li>
            <li>evam ityādiśabdānāṃ na vāpohyaṃ nirūpyate ||</li>
          </ol>
        </li>
        <li class="verse" id="v5,14-147">
          <ol class="padas">
            <li>virodhitvena bhedānām apoho yadi kalpyate |</li>
            <li>virodho 'pohatas tatra virodhāc cāpy apohanam ||</li>
          </ol>
        </li>
        <li class="verse" id="v5,14-148">
          <ol class="padas">
            <li>na sāmānyāpahāritvaṃ vidhirūpeṇa tatra te |</li>
            <li>palaśādīn apohyāto vṛkṣaṃ harati śiṃśapā ||</li>
          </ol>
        </li>
        <li class="verse" id="v5,14-149">
          <ol class="padas">
            <li>sāmānyādyanapohaś ca nāvirodhena kalpyate |</li>
            <li>na hi śabdasvarūpāṇāṃ syād viruddhāviruddhatā ||</li>
          </ol>
        </li>
        <li class="verse" id="v5,14-150">
          <ol class="padas">
            <li>na ca vastusvarūpeṇa tasya śabdair asaṅgateḥ |</li>
            <li>prāk śabdavyāpṛter nāpi sāpohānāṃ pratīyate ||</li>
          </ol>
        </li>
        <li class="verse" id="v5,14-151">
          <ol class="padas">
            <li>anyenānavabuddhe 'rthe sadā śabdaḥ pravartate |</li>
            <li>sāmānyātmakatā tasya kena rūpeṇa gamyate ||</li>
          </ol>
        </li>
        <li class="verse" id="v5,14-152">
          <ol class="padas">
            <li>śabdānurūpataś cet syād anyāpohanirūpaṇam |</li>
            <li>bhinnatvād vṛkṣatarvāder apohaḥ kena vāryate ||</li>
          </ol>
        </li>
        <li class="verse" id="v5,14-153">
          <ol class="padas">
            <li>śabdaspṛṣṭer vināpoho na ca liṅgena gamyate |</li>
            <li>na viruddhāviruddhatvaṃ tasya liṅgāc ca sidhyati ||</li>
          </ol>
        </li>
        <li class="verse" id="v5,14-154">
          <ol class="padas">
            <li>adṛṣṭatvād vyudāsas tu purastād eva vāritaḥ |</li>
            <li>sāmānyaśabdo bhedena neṣyate vācakātmanā ||</li>
          </ol>
        </li>
        <li class="verse" id="v5,14-155">
          <ol class="padas">
            <li>vyudāsas tatra durvāraḥ, kathañ cid dṛṣṭatā punaḥ |</li>
            <li>brāhmaṇe kṣattriyasyāpi paryudāsaḥ prasajyate ||</li>
          </ol>
        </li>
        <li class="verse" id="v5,14-156">
          <ol class="padas">
            <li>ākāṅkṣaṇādathātyāgas tulyo dravyakriyādiṣu |</li>
            <li>vṛkṣeṇāto 'napohaḥ syāt tiṣṭhatyāder asaṃśayam ||</li>
          </ol>
        </li>
        <li class="verse" id="v5,14-157">
          <ol class="padas">
            <li>puruṣasya tathā rājño vyudāse na viśeṣyatā |</li>
            <li>avyudāsatvapakṣe ca syān nīlotpalatulyatā ||</li>
          </ol>
        </li>
        <li class="verse" id="v5,14-158">
          <ol class="padas">
            <li>vṛkṣatvapārthivadravyasajjñeyeṣu yaducyate |</li>
            <li>prātilomyānulomyena vidhau sarvārthabodhanam ||</li>
          </ol>
        </li>
        <li class="verse" id="v5,14-159">
          <ol class="padas">
            <li>tadayuktam, na sarvo hi śabdaḥ sarvatra dṛśyate |</li>
            <li>deśāvibhāgato vṛttir netrasyāpi rasādiṣu ||</li>
          </ol>
        </li>
        <li class="verse" id="v5,14-160">
          <ol class="padas">
            <li>grāhakatvena vṛttis tu pratijāti vyavasthitā |</li>
            <li>cakṣurādivad evātra saṅkaro na bhaviṣyati ||</li>
          </ol>
        </li>
        <li class="verse" id="v5,14-161">
          <ol class="padas">
            <li>nivṛttaceṣṭe śabde ca vyāptyavyāptikṛtaṃ punaḥ |</li>
            <li>sattvāder bodhakatvaṃ syād ekanyūnātirekataḥ ||</li>
          </ol>
        </li>
        <li class="verse" id="v5,14-162">
          <ol class="padas">
            <li>tavaiva doṣaḥ syād eṣa viśeṣe yasya varttate |</li>
            <li>sāmānyaśabdaḥ,   vācyānāṃ bhedo nāpy asti vastutaḥ ||</li>
          </ol>
        </li>
        <li class="verse" id="v5,14-163">
          <ol class="padas">
            <li>api caikatvanityatvapratyekasamavāyitāḥ |</li>
            <li>nirupākhyeṣv apoheṣu kurvato 'sūtrakaḥ paṭaḥ ||</li>
          </ol>
        </li>
        <li class="verse" id="v5,14-164">
          <ol class="padas">
            <li>tasmād yeṣv eva śabdeṣu nañyogas teṣu kevalam |</li>
            <li>bhaved anyanivṛttyaṃśaḥ svātmaivānyatra gamyate ||</li>
          </ol>
        </li>
        <li class="verse" id="v5,14-165">
          <ol class="padas">
            <li>jñeyārthānyānapohatvaṃ pramāṅgatvāt tvagādivat |</li>
            <li>yenoktaṃ tasya nañyuktaiḥ śabdaiḥ syād vyabhicāritā ||</li>
          </ol>
        </li>
        <li class="verse" id="v5,14-166">
          <ol class="padas">
            <li>pakṣīkuryād yadā sarvāṃs tadāthāvītahetubhiḥ |</li>
            <li>anaikānto virodhaś ca sarvalokaprasiddhitaḥ ||</li>
          </ol>
        </li>
        <li class="verse" id="v5,14-167">
          <ol class="padas">
            <li>nāpohata itīdaṃ ca kārakatvena ced bhavet |</li>
            <li>kevalāpohabuddher vā tataḥ syāt siddhasādhyatā ||</li>
          </ol>
        </li>
        <li class="verse" id="v5,14-168">
          <ol class="padas">
            <li>athānyāpohavatyarthe vṛttir nāstīti sādhyate |</li>
            <li>tataḥ prāk pakṣabādhaḥ syād gotve 'thāśvādyabhāvataḥ ||</li>
          </ol>
        </li>
        <li class="verse" id="v5,14-169">
          <ol class="padas">
            <li>sādhyahīnaś ca dṛṣṭāntaś cakṣurādy api tasya hi |</li>
            <li>varttate 'pohavatyeva taṃ yady api na budhyate ||</li>
          </ol>
        </li>
        <li class="verse" id="v5,14-170">
          <ol class="padas">
            <li>athānyāpohanirbhāsā na buddhiḥ siddhasādhanam |</li>
            <li>apoharūpam apy etad vastv ity eva hi gamyate ||</li>
          </ol>
        </li>
        <li class="verse" id="v5,14-171">
          <ol class="padas">
            <li>athāpohanimittāsya vṛttir arthe niṣidhyate |</li>
            <li>vyatirekāṅgateṣṭatvāt punaḥ prāk pakṣabādhanam ||</li>
          </ol>
        </li>
        <li class="verse" id="v5,14-172">
          <ol class="padas">
            <li>anumāne tathā caitad ity anaikāntiko bhavet |</li>
            <li>sandehabādhajātena pratyakṣeṇāpi cetasā ||</li>
          </ol>
        </li>
        <li class="verse" id="v5,14-173">
          <ol class="padas">
            <li>viruddhatā ca hetoḥ syāt, śabdaḥ śrotrādivad yataḥ |</li>
            <li>ātmāntaḥ karaṇākāśaiḥ svavācitvaṃ jahāti vāḥ ||</li>
          </ol>
        </li>
        <li class="verse" id="v5,14-174">
          <ol class="padas">
            <li>vidhirūpapravṛttir vā śabdo 'pohena varttate |</li>
            <li>anumānāṅgabhūtatvād yathaiva pratiṣedhakaḥ ||</li>
          </ol>
        </li>
        <li class="verse" id="v5,14-175">
          <ol class="padas">
            <li>jātiṃ vā na bravīty eṣa vyaktiṃ vā tadviśeṣitām |</li>
            <li>pramāyām aṅgabhūtatvāt tvakśrotrādi yathaiva ca ||</li>
          </ol>
        </li>
        <li class="verse" id="v5,14-176">
          <ol class="padas">
            <li>evaṃ sādhanamārgeṇa vācyāvācyanirūpaṇā |</li>
            <li>nāvātiṣṭhata ity atra kathyate lokavartmanā ||</li>
          </ol>
        </li>
      </ol>
      <h1 id="5,15_vanavāda_VAV">{5,15 vanavāda VAV}</h1>
      <ol class="verses">
        <li class="verse" id="v5,15-1">
          <ol class="padas">
            <li>sāsnādibhir viśiṣṭatvam ākṛter ucyate katham |</li>
            <li>yadāvayavisambandhi gotvaṃ nāvayave sthitam ||</li>
          </ol>
        </li>
        <li class="verse" id="v5,15-2">
          <ol class="padas">
            <li>ekāvayavisambandhas teṣāṃ gotvena vidyate |</li>
            <li>tenāsādhāraṇatvāt te syur gotvasyopalakṣaṇam ||</li>
          </ol>
        </li>
        <li class="verse" id="v5,15-3">
          <ol class="padas">
            <li>piṇḍe sattādijātīnāṃ bahvīnāṃ samavetatā |</li>
            <li>tābhyo viśiṣyate gotvaṃ sāsnādibhir asaṃśayam ||</li>
          </ol>
        </li>
        <li class="verse" id="v5,15-4">
          <ol class="padas">
            <li>na caite vyañjakās tasya guṇavad vā viśeṣaṇam |</li>
            <li>tathā hi nāgṛhīteṣu teṣu syād gotvabodhanam ||</li>
          </ol>
        </li>
        <li class="verse" id="v5,15-5">
          <ol class="padas">
            <li>teṣāṃ ca vyañjakaiḥ svaiḥ syāt punargrahaṇakalpanā |</li>
            <li>tathā satyanavasthā syāt na syād gotvāvadhāraṇam ||</li>
          </ol>
        </li>
        <li class="verse" id="v5,15-6">
          <ol class="padas">
            <li>sarveṣu ca gṛhīteṣu sāsnādiṣu bhavenmatiḥ |</li>
            <li>gotve, na caiṣu sarveṣu yugapad buddhisambhavaḥ ||</li>
          </ol>
        </li>
        <li class="verse" id="v5,15-7">
          <ol class="padas">
            <li>tasmāt sadbhāvamātreṇa mahattvādau yathaiva dhīḥ |</li>
            <li>kriyate 'vayavaiḥ piṇḍe tathā jātiguṇādiṣu ||</li>
          </ol>
        </li>
        <li class="verse" id="v5,15-8">
          <ol class="padas">
            <li>yady evam agṛhīteṣu teṣu kiṃ sā na jāyate |</li>
            <li>taddeśavyatirekeṇa grāhyaṃ yena na vidyate ||</li>
          </ol>
        </li>
        <li class="verse" id="v5,15-9">
          <ol class="padas">
            <li>gṛhyamāṇe tu gotvādau nāntarīyakahetukaḥ |</li>
            <li>sāsnādeḥ kasya cid bodhas taddeśatvena jāyate ||</li>
          </ol>
        </li>
        <li class="verse" id="v5,15-10">
          <ol class="padas">
            <li>tadanatyantabhedād vā tadviśiṣṭeti kīrtyate |</li>
            <li>bādhaḥ parānumānasya na pratyakṣeti bodhyate ||</li>
          </ol>
        </li>
        <li class="verse" id="v5,15-11">
          <ol class="padas">
            <li>pareṣāṃ sādhanaṃ hy atra nākṛtiḥ piṇḍataḥ pṛthak |</li>
            <li>taddhīhānāv avijñānāt paṅktiyūthavanādivat ||</li>
          </ol>
        </li>
        <li class="verse" id="v5,15-12">
          <ol class="padas">
            <li>sarvatra lokasiddhatvān na vācyaṃ sādhanaṃ svayam |</li>
            <li>niṣedhatāṃ pareṣāṃ tu virodhaṃ lokato vadet ||</li>
          </ol>
        </li>
        <li class="verse" id="v5,15-13">
          <ol class="padas">
            <li>visaṃvādo na dṛśyeta yadi pratyakṣatākṛteḥ |</li>
            <li>pramāṇe 'pi visaṃvādāt tārkikeṣu kuto nv iyam ||</li>
          </ol>
        </li>
        <li class="verse" id="v5,15-14">
          <ol class="padas">
            <li>rūpādāv api teṣāṃ hi pratyakṣatvena sammate |</li>
            <li>vivādaḥ, naiva lokas tu jātau vipratipadyate ||</li>
          </ol>
        </li>
        <li class="verse" id="v5,15-15">
          <ol class="padas">
            <li>vyavahārā hi dṛśyante sāmānyārthanibandhanāḥ |</li>
            <li>dadhitakrādidānādau kauṇḍinyabrāhmaṇādiṣu ||</li>
          </ol>
        </li>
        <li class="verse" id="v5,15-16">
          <ol class="padas">
            <li>ākṛtir jātir evātra saṃsthānaṃ na prakalpyate |</li>
            <li>na hi vāyvagniśabdādau kiñ cit saṃsthānam iṣyate ||</li>
          </ol>
        </li>
        <li class="verse" id="v5,15-17">
          <ol class="padas">
            <li>anyadanyac ca saṃsthānaṃ pratipiṇḍaṃ pratīyate |</li>
            <li>saṃyogātmakatāyāṃ tu vibhāgeṣu vinaśyati ||</li>
          </ol>
        </li>
        <li class="verse" id="v5,15-18">
          <ol class="padas">
            <li>atha saṃsthānasāmānyam, aśvādāv api tatsamam |</li>
            <li>na gotvena vinā hy etad vyavacchinnaṃ pratīyate ||</li>
          </ol>
        </li>
        <li class="verse" id="v5,15-19">
          <ol class="padas">
            <li>sarvapratikṛtīnāṃ ca saṃsthāne saty apīdṛśe |</li>
            <li>na gotvādimatir dṛṣṭā, tasmāj jātiḥ pṛthak tataḥ ||</li>
          </ol>
        </li>
        <li class="verse" id="v5,15-20">
          <ol class="padas">
            <li>rucakādiṣu sāmānyaṃ rucakatvād yudāhṛtam |</li>
            <li>bhinneṣu caiṣu sāmānyaṃ suvarṇatvaṃ pratīyate ||</li>
          </ol>
        </li>
        <li class="verse" id="v5,15-21">
          <ol class="padas">
            <li>vardhamānakabhaṅge ca rucakaḥ kriyate yadā |</li>
            <li>tadā pūrvārthinaḥ śokaḥ prītiś cāpy uttarārthinaḥ ||</li>
          </ol>
        </li>
        <li class="verse" id="v5,15-22">
          <ol class="padas">
            <li>hemārthinas tu mādhyasthaṃ tasmād vastu trayātmakam |</li>
            <li>notpādasthitibhaṅgānām abhāve syān matitrayam ||</li>
          </ol>
        </li>
        <li class="verse" id="v5,15-23">
          <ol class="padas">
            <li>na nāśena vinā śoko notpādena vinā sukham |</li>
            <li>sthityā vinā na mādhyasthyam, tena sāmānyanityatā ||</li>
          </ol>
        </li>
        <li class="verse" id="v5,15-24">
          <ol class="padas">
            <li>mudgamāṣatilādau ca yatra bhedo na lakṣyate |</li>
            <li>tatraikabuddhinirgrāhyā jātir indriyagocaraḥ ||</li>
          </ol>
        </li>
        <li class="verse" id="v5,15-25">
          <ol class="padas">
            <li>ārād dṛṣṭe ca puruṣe sandeho brāhmaṇādiṣu |</li>
            <li>na syād yadi na gṛhyeta sāmānyaṃ cakṣurādinā ||</li>
          </ol>
        </li>
        <li class="verse" id="v5,15-26">
          <ol class="padas">
            <li>tasyopalakṣaṇaṃ cāpi kva cit kena cid iṣyate |</li>
            <li>rūpādīnāṃ viśeṣeṇa deśakālādy apekṣayā ||</li>
          </ol>
        </li>
        <li class="verse" id="v5,15-27">
          <ol class="padas">
            <li>suvarṇaṃ bhidyate rūpāt tāmratvāder asaṃśayam |</li>
            <li>tailād ghṛtaṃ vilīnaṃ ca gandhena ca rasena ca ||</li>
          </ol>
        </li>
        <li class="verse" id="v5,15-28">
          <ol class="padas">
            <li>bhasmapracchādito vahniḥ sparśanenopalabhyate |</li>
            <li>aśvatvādau ca dūrasthe niścayo jāyate svanaiḥ ||</li>
          </ol>
        </li>
        <li class="verse" id="v5,15-29">
          <ol class="padas">
            <li>saṃsthānena ghaṭatvādi brāhmaṇatvādi yonitaḥ |</li>
            <li>kva cid ācārataś cāpi samyag rājānupālitāt ||</li>
          </ol>
        </li>
        <li class="verse" id="v5,15-30">
          <ol class="padas">
            <li>pratyekasamavetatvaṃ dṛṣṭatvān na virotsyate |</li>
            <li>tathā saty api nānātvaṃ naikabuddher bhaviṣyati ||</li>
          </ol>
        </li>
        <li class="verse" id="v5,15-31">
          <ol class="padas">
            <li>na hi sambandhibhedena svarūpaikatvabādhanam |</li>
            <li>vibhutvāvayavābhāvau pratipādyau ca śabdavat ||</li>
          </ol>
        </li>
        <li class="verse" id="v5,15-32">
          <ol class="padas">
            <li>yathā ca vyatirekaiva dṛśyamānā punaḥ punaḥ |</li>
            <li>kālabhede 'py abhinnaiva jātir bhinnāśrayā satī ||</li>
          </ol>
        </li>
        <li class="verse" id="v5,15-33">
          <ol class="padas">
            <li>kārtsyāvayavaśo vṛttiḥ praṣṭuṃ jātau na yujyate |</li>
            <li>na hi bhedavinirmukte kārtsnyabhāgavikalpanam ||</li>
          </ol>
        </li>
        <li class="verse" id="v5,15-34">
          <ol class="padas">
            <li>tasmād vyaktiṣu jātīnāṃ vṛttir astīti gamyate |</li>
            <li>viśeṣāvasarābhāvāt tanmātraivāvatiṣṭhate ||</li>
          </ol>
        </li>
        <li class="verse" id="v5,15-35">
          <ol class="padas">
            <li>yā cāvayavaśo vṛttiḥ sraksūtrādiṣu dṛśyate |</li>
            <li>bhūtakaṇṭhaguṇādeś ca pratipiṇḍaṃ samāptitaḥ ||</li>
          </ol>
        </li>
        <li class="verse" id="v5,15-36">
          <ol class="padas">
            <li>tatrāvayavayogitvam avibhutvaṃca kāraṇam |</li>
            <li>ākṛtes tadabhāvena na prasaktamado dvayam ||</li>
          </ol>
        </li>
        <li class="verse" id="v5,15-37">
          <ol class="padas">
            <li>na ca dvaividhyam eveti vṛtter asti niyāmakam |</li>
            <li>trividhāpi hi dṛṣṭatvāt sambhaved dvividhā yathā ||</li>
          </ol>
        </li>
        <li class="verse" id="v5,15-38">
          <ol class="padas">
            <li>itaratra na dṛṣṭaṃ cet sragādiṣv api tatsamam |</li>
            <li>naiva hy anyonyatulyatvaṃ tayor nāpy anayā saha ||</li>
          </ol>
        </li>
        <li class="verse" id="v5,15-39">
          <ol class="padas">
            <li>na hy anyasminn adṛṣṭatvād vahner auṣṇyaṃ praṇaśyati |</li>
            <li>na cānumānagamyeyaṃ vāñched yena nidarśanam ||</li>
          </ol>
        </li>
        <li class="verse" id="v5,15-40">
          <ol class="padas">
            <li>svarūpataś ca dṛṣṭāyā vṛtter na pararūpataḥ |</li>
            <li>nirākriyopapadyeta tadviśeṣam apaśyatām ||</li>
          </ol>
        </li>
        <li class="verse" id="v5,15-41">
          <ol class="padas">
            <li>aṅgāṅgāsambhavāc cāpi yā pradhānanirākriyā |</li>
            <li>sā 'yuktaiva, anumānena pratyakṣajñānabādhanāt ||</li>
          </ol>
        </li>
        <li class="verse" id="v5,15-42">
          <ol class="padas">
            <li>tasmād asambhavo yasya tanmātrasyaiva bādhanam |</li>
            <li>yuktaṃ na tāvatānyo 'pi sambhavan bādham arhati ||</li>
          </ol>
        </li>
        <li class="verse" id="v5,15-43">
          <ol class="padas">
            <li>tena vaiśeṣikoktāpi jātiḥ sarvagatā satī |</li>
            <li>vyajyate yatra piṇḍena varṇavat tatra gṛhyate ||</li>
          </ol>
        </li>
        <li class="verse" id="v5,15-44">
          <ol class="padas">
            <li>tasmāt piṇḍeṣu gobuddhir ekagotvanibandhanā |</li>
            <li>gavābhāsaikarūpyābhām ekagopiṇḍabuddhivat ||</li>
          </ol>
        </li>
        <li class="verse" id="v5,15-45">
          <ol class="padas">
            <li>na śābaleyād gobuddhis tato 'nyālambanāpi vā |</li>
            <li>tadabhāve 'pi sadbhāvād ghaṭe pārthivabuddhivat ||</li>
          </ol>
        </li>
        <li class="verse" id="v5,15-46">
          <ol class="padas">
            <li>pratyekasamavetārthaviṣayā vāpi gomatiḥ |</li>
            <li>pratyekaṃ kṛtsnabuddhitvāt pratyekavyaktibuddhivat ||</li>
          </ol>
        </li>
        <li class="verse" id="v5,15-47">
          <ol class="padas">
            <li>pratyekasamavetāpi jātir ekaikabuddhitaḥ |</li>
            <li>nañyukteṣv api vākyeṣu brahmaṇādinivartanam ||</li>
          </ol>
        </li>
        <li class="verse" id="v5,15-48">
          <ol class="padas">
            <li>na ca sādṛśyaviṣayā godhīs tādrūpyajanmataḥ |</li>
            <li>prāmāṇye sati yadvad dhi pratyabhijñaikavastuni ||</li>
          </ol>
        </li>
        <li class="verse" id="v5,15-49">
          <ol class="padas">
            <li>naikarūpamatir gotve mithyā vaktuṃ ca śakyate |</li>
            <li>nātra kāraṇadoṣo 'sti bādhakapratyayo 'pi vā ||</li>
          </ol>
        </li>
        <li class="verse" id="v5,15-50">
          <ol class="padas">
            <li>yadā vyaktyatirekeṇa grāhyatvād anyatākṛteḥ |</li>
            <li>vanavannāsty anaikāntāt tatrāsambaddhatā katham ||</li>
          </ol>
        </li>
        <li class="verse" id="v5,15-51">
          <ol class="padas">
            <li>sādhanaṃ cen mayocyeta yujyeta vyabhicāritā |</li>
            <li>dūṣaṇatvadhiyā tv etad asambaddhatvam ucyate ||</li>
          </ol>
        </li>
        <li class="verse" id="v5,15-52">
          <ol class="padas">
            <li>nāstitvahetor uktaiṣā pratyakṣeṇa viruddhatā |</li>
            <li>parasya sādhanaṃ hy atra yat tat pūrvam udāhṛtam ||</li>
          </ol>
        </li>
        <li class="verse" id="v5,15-53">
          <ol class="padas">
            <li>pratyakṣābhāsatā cātra naivāsti vanabuddhivat |</li>
            <li>kasya cin na hi mithyātvāt sarvaṃ mithyety asaṅgatiḥ ||</li>
          </ol>
        </li>
        <li class="verse" id="v5,15-54">
          <ol class="padas">
            <li>yathā vanādibuddhīnāṃ mithyātvān na rasādidhīḥ |</li>
            <li>mithyaivaṃ jātibuddhiḥ syād viśeṣo vābhidhīyatām ||</li>
          </ol>
        </li>
        <li class="verse" id="v5,15-55">
          <ol class="padas">
            <li>vṛkṣebhyo vyatirekeṇa vane yaikamatir bhavet |</li>
            <li>dūratvadoṣāt tatra syād ākṛtau tu na vidyate ||</li>
          </ol>
        </li>
        <li class="verse" id="v5,15-56">
          <ol class="padas">
            <li>sannikṛṣṭasya vṛkṣeṣu buddhyekatvaṃ nivartate |</li>
            <li>kena cit tu prakāreṇa jātibuddhir na naśyati ||</li>
          </ol>
        </li>
        <li class="verse" id="v5,15-57">
          <ol class="padas">
            <li>yaikatvadhīr vinā śabdāt saivaṃ tāvan nirākṛtā |</li>
            <li>vanaśabdānuraktā tu madhyasthasyāpi jāyate ||</li>
          </ol>
        </li>
        <li class="verse" id="v5,15-58">
          <ol class="padas">
            <li>mithyātvakalpanā tv asyāḥ pratyakṣāder asambhavāt |</li>
            <li>jātiḥ sarvapramāṇais tu tadrūpaivāvagamyate ||</li>
          </ol>
        </li>
        <li class="verse" id="v5,15-59">
          <ol class="padas">
            <li>pramāṇāntaradṛṣṭe ca padam arthe prayujyate |</li>
            <li>tasmād dṛṣṭe prayuktasya mithyātvaṃ syād vanādiṣu ||</li>
          </ol>
        </li>
        <li class="verse" id="v5,15-60">
          <ol class="padas">
            <li>ke cin nityaṃ vanaikatvaṃ śabdagamyaṃ samāśritāḥ |</li>
            <li>anyaiḥ saṅgatyabhāve 'pi satyaṃ tat syād rasādivat ||</li>
          </ol>
        </li>
        <li class="verse" id="v5,15-61">
          <ol class="padas">
            <li>mithyātvaṃ yadasaṅgatyā tadajñāne prasajyate |</li>
            <li>jñāyamānasya doṣas tu na tu kaś cid asaṅgateḥ ||</li>
          </ol>
        </li>
        <li class="verse" id="v5,15-62">
          <ol class="padas">
            <li>pramāṇāntaragamye 'rthe padaṃ nityaṃ prayujyate |</li>
            <li>dharmo 'yaṃ na ca sarveṣāṃ padānām abhyupeyate ||</li>
          </ol>
        </li>
        <li class="verse" id="v5,15-63">
          <ol class="padas">
            <li>asty eva saṅgatiś cātra vṛkṣā hi bahavo vanam |</li>
            <li>te pramāṇāntarāj jñātāḥ, saṃkhyā caiṣānyavastuni ||</li>
          </ol>
        </li>
        <li class="verse" id="v5,15-64">
          <ol class="padas">
            <li>nānekasyaikaśabdyaṃ ced, ekaśeṣavad iṣyatām |</li>
            <li>tatra saṃkhyāvivṛddhiś ced, astu tanmātravarjanam ||</li>
          </ol>
        </li>
        <li class="verse" id="v5,15-65">
          <ol class="padas">
            <li>tasmāt sāmānyadṛṣṭena siddhaikatvasya saṅgatiḥ |</li>
            <li>tenānyānavagamyāpi saṃkhyā syāt sūryayānavat ||</li>
          </ol>
        </li>
        <li class="verse" id="v5,15-66">
          <ol class="padas">
            <li>ke cid bahutvasāmānyam āhur vṛkṣasthitaṃ vanam |</li>
            <li>tatra caikatvam asty eva, vanatvaṃ vāpi vidyate ||</li>
          </ol>
        </li>
        <li class="verse" id="v5,15-67">
          <ol class="padas">
            <li>vināpy ekāśrayatvena yathaivāvayavo tathā |</li>
            <li>asaṃyuktair abhivyaktir dṛṣṭatvān na virotsyate ||</li>
          </ol>
        </li>
        <li class="verse" id="v5,15-68">
          <ol class="padas">
            <li>anyatrāpi ca tadbuddheḥ sāmānyaṃ tad abhaviṣyati |</li>
            <li>yathā ca bhramaṇatvādibhaṅgiṣv avayaveṣv api ||</li>
          </ol>
        </li>
        <li class="verse" id="v5,15-69">
          <ol class="padas">
            <li>vyaktaṃ nānāśrayatve 'pi gṛhyate vanatā tathā |</li>
            <li>yadvaikakāryahetutvād ekagośabdavad vanam ||</li>
          </ol>
        </li>
        <li class="verse" id="v5,15-70">
          <ol class="padas">
            <li>nityaṃ ye vyastavijñātā vṛkṣā neṣṭā hi te vanam |</li>
            <li>yad vā lakṣaṇayaikatvaṃ deśakālakriyādibhiḥ ||</li>
          </ol>
        </li>
        <li class="verse" id="v5,15-71">
          <ol class="padas">
            <li>dravyaikatvād vināpīṣṭaṃ paṅktiyūthavanādiṣu |</li>
            <li>vṛkṣāṇāṃ samudāye ca vanadhīr jāyate yathā ||</li>
          </ol>
        </li>
        <li class="verse" id="v5,15-72">
          <ol class="padas">
            <li>naivaṃ gosamudāye 'pi gotvadhīr upajāyate |</li>
            <li>yādṛśī vṛkṣadhīs tatra gotvadhīr api tādṛśī ||</li>
          </ol>
        </li>
        <li class="verse" id="v5,15-73">
          <ol class="padas">
            <li>vanavan nāpṛthaksiddheḥ samudāyatvakalpanā |</li>
            <li>na ca sāsnādisaṅghātas tadbuddhyālambanaṃ bhavet ||</li>
          </ol>
        </li>
        <li class="verse" id="v5,15-74">
          <ol class="padas">
            <li>kṣīṇeṣu piṇḍabuddhyaiṣu tatsāmānye hi gotvadhīḥ |</li>
            <li>tenāvayavyabhāve 'pi sāmānyaṃ vyatiricyate ||</li>
          </ol>
        </li>
        <li class="verse" id="v5,15-75">
          <ol class="padas">
            <li>pūrvoktād eva tu nyāyāt sidhyed atrāvayavy api |</li>
            <li>tasyāpy atyantabhinnatvaṃ na syād avayavaiḥ saha ||</li>
          </ol>
        </li>
        <li class="verse" id="v5,15-76">
          <ol class="padas">
            <li>vyaktibhyo jātivac caiṣa na niṣkṛṣṭaḥ pratīyate |</li>
            <li>kaiś cid avyatiriktatvaṃ kaiś cic ca vyatiriktatā ||</li>
          </ol>
        </li>
        <li class="verse" id="v5,15-77">
          <ol class="padas">
            <li>dūṣitā sādhitā vāpi na ca tatra balābalam |</li>
            <li>kadā cin niścitaṃ kaiś cit tasmān madhyasthatā varam ||</li>
          </ol>
        </li>
        <li class="verse" id="v5,15-78">
          <ol class="padas">
            <li>tato 'nyānanyate nasya sto na staś ceti kīrttyate |</li>
            <li>tasmāc citravadevāsya mṛṣā syād ekarūpatā ||</li>
          </ol>
        </li>
        <li class="verse" id="v5,15-79">
          <ol class="padas">
            <li>vastvanekatvavādāc ca na sandindhāpramāṇatā |</li>
            <li>jñānaṃ sandihyate yatra tatra na syāt pramāṇatā ||</li>
          </ol>
        </li>
        <li class="verse" id="v5,15-80">
          <ol class="padas">
            <li>ihānaikāntikaṃ vastv ityevaṃ jñānaṃ suniścitam |</li>
            <li>niṣkṛṣyāvayavān buddhyā yāvayavyapratītatā ||</li>
          </ol>
        </li>
        <li class="verse" id="v5,15-81">
          <ol class="padas">
            <li>buddhisthatvād vināśasya saulūkyasyāpi yujyate |</li>
            <li>vṛttiś cāvayaveṣv asya vyāsajyaiva pratīyate ||</li>
          </ol>
        </li>
        <li class="verse" id="v5,15-82">
          <ol class="padas">
            <li>tataḥ kārtsnyādisampraśnaḥ pratyākhyeyo 'tra jātivat |</li>
            <li>sāsnādiguṇahetuś cen nānyasmin gotvadhīr bhavet ||</li>
          </ol>
        </li>
        <li class="verse" id="v5,15-83">
          <ol class="padas">
            <li>bhinna eva hi sāsnādiḥ piṇḍāt piṇḍāntareyataḥ |</li>
            <li>na cāvayavasāmānyaṃ pareṣām upapadyate ||</li>
          </ol>
        </li>
        <li class="verse" id="v5,15-84">
          <ol class="padas">
            <li>tasmāt sāsnādito 'nyena gotvadhīr upajanyate |</li>
            <li>vanāntareṣa yā buddhir vanam ity upajāyate ||</li>
          </ol>
        </li>
        <li class="verse" id="v5,15-85">
          <ol class="padas">
            <li>tasyās tad eva vṛkṣatvaṃ grāhyaṃ bahvāśrayaṃ viduḥ |</li>
            <li>ekatve 'py ākṛter yadvad bahutvaṃ vyaktyapekṣayā ||</li>
          </ol>
        </li>
        <li class="verse" id="v5,15-86">
          <ol class="padas">
            <li>bahutve hi tathā vyakter ekatvaṃ jātyapekṣayā |</li>
            <li>ekānekābhidhāne ca śabdā niyataśaktayaḥ ||</li>
          </ol>
        </li>
        <li class="verse" id="v5,15-87">
          <ol class="padas">
            <li>ke cid vyaktiṃ tv asaṃkhyākāṃ gamayanty ambarādiṣu |</li>
            <li>eko vrīhiḥ suniṣpannaḥ iti jātiṃ svasaṃkhyayā ||</li>
          </ol>
        </li>
        <li class="verse" id="v5,15-88">
          <ol class="padas">
            <li>patnīsannahanādau tu vyaktim ākṛtisaṃkhyayā |</li>
            <li>kapiñjalādijātes tu pratītir vyaktisaṃkhyayā ||</li>
          </ol>
        </li>
        <li class="verse" id="v5,15-89">
          <ol class="padas">
            <li>vyaktijātī vadanty anye dravyāvayavasaṃkhyayā |</li>
            <li>asmān iti yathaikasmin pāśānaditir ity api ||</li>
          </ol>
        </li>
        <li class="verse" id="v5,15-90">
          <ol class="padas">
            <li>tatra vrīhyādiśabdānāṃ saṃkhyāyogo yathāruci |</li>
            <li>vanadārādiśabdās tu pravartante vyavasthayā ||</li>
          </ol>
        </li>
        <li class="verse" id="v5,15-91">
          <ol class="padas">
            <li>jaṅgame sthāvare cārthe yathā yūthavanādayaḥ |</li>
            <li>tatra vyaktau ca jātau ca dārādiś cet prayujyate ||</li>
          </ol>
        </li>
        <li class="verse" id="v5,15-92">
          <ol class="padas">
            <li>vyakter avayavānāṃ ca saṃkhyām ādāya vartate |</li>
            <li>vanaśabdaḥ punarvyaktīr jātisaṃkhyāviśeṣitāḥ ||</li>
          </ol>
        </li>
        <li class="verse" id="v5,15-93">
          <ol class="padas">
            <li>bahvīrāhātha vā jātiṃ bahuvyaktisamāśrayām |</li>
            <li>evaṃ paṅktyādiśabdānāṃ saṃyogādi viśeṣaṇam ||</li>
          </ol>
        </li>
        <li class="verse" id="v5,15-94">
          <ol class="padas">
            <li>sarveṣāṃ kiñ cid astīti na nirālambanaikadhīḥ |</li>
            <li>tulyaṃ pratyakṣayā ''kṛtyā vane yat tadasad yadi ||</li>
          </ol>
        </li>
        <li class="verse" id="v5,15-95">
          <ol class="padas">
            <li>vṛkṣās tatra tayā tulyā iti śūnyatvavāditā |</li>
            <li>pratyakṣābhāsagamyatvād vṛkṣebhyo 'nyat tu tadvanam ||</li>
          </ol>
        </li>
        <li class="verse" id="v5,15-96">
          <ol class="padas">
            <li>nā''kṛtyā saha tasyāsti sparddhā pratyakṣagamyayā |</li>
            <li>athā''kṛtyā vanaṃ tulyaṃ sadbhāvena prasajyate |</li>
            <li>jātipakṣavimokena vanasiddhāntadūṣaṇam ||</li>
          </ol>
        </li>
        <li class="verse" id="v5,15-97">
          <ol class="padas">
            <li>iti nigaditam etallokasiddhaiḥ padārthair vyavahṛtir iha śāstre na svatantrābhyupetaiḥ |</li>
            <li>bhavati ca janadṛṣṭyā jātipaṅktyādibhedo yadi tu na ghaṭate 'sau naiva bādho 'sti kaś cit ||</li>
          </ol>
        </li>
      </ol>
      <h1 id="5,16_sambandhākṣepaparihāra_SAP">{5,16 sambandhākṣepaparihāra SAP}</h1>
      <ol class="verses">
        <li class="verse" id="v5,16-1">
          <ol class="padas">
            <li>bhavetāṃ nāma śabdārthau yāvetāvuditau tvayā |</li>
            <li>yadarthas tu prayāso 'yaṃ sa sambandho nirūpyatām ||</li>
          </ol>
        </li>
        <li class="verse" id="v5,16-2">
          <ol class="padas">
            <li>pūrvam evopadiṣṭaḥ san sambandhaḥ kin tu pṛcchyate |</li>
            <li>svarūpākathanāc caitad uttaraṃ nopapadyate ||</li>
          </ol>
        </li>
        <li class="verse" id="v5,16-3">
          <ol class="padas">
            <li>kim auṣadhaṃ jvarasyeti pṛṣṭo yadi vaded idam |</li>
            <li>yenāsau naśyatīty evaṃ kiṃ tena kathitaṃ bhavet ||</li>
          </ol>
        </li>
        <li class="verse" id="v5,16-4">
          <ol class="padas">
            <li>tatra ke cid vanty eva pūrvatrāparitoṣataḥ |</li>
            <li>praśnaḥ punarupakrāntaḥ sambandhāntaram icchatā ||</li>
          </ol>
        </li>
        <li class="verse" id="v5,16-5">
          <ol class="padas">
            <li>yaḥ saṃjñāsaṃjñisambandhaḥ pratītyuttaro yataḥ |</li>
            <li>sā cānyapūrvikā tasmān nāsya pratyāyanāṅgatā ||</li>
          </ol>
        </li>
        <li class="verse" id="v5,16-6">
          <ol class="padas">
            <li>ajānāno 'pi saṃjñātvaṃ sambandhāntaradarśanāt |</li>
            <li>buddhyate 'rthaṃ tataḥ paścāt kaś cit saṃjñeti manyate ||</li>
          </ol>
        </li>
        <li class="verse" id="v5,16-7">
          <ol class="padas">
            <li>tam evānyo 'vinābhāvam atra sambandham icchati |</li>
            <li>na hi tasmād vinā śabde jñāte syād arthabodhanam ||</li>
          </ol>
        </li>
        <li class="verse" id="v5,16-8">
          <ol class="padas">
            <li>tattvayuktam, na bhāṣye 'sti tādṛksambandhakīrtanam |</li>
            <li>yadi hy etāvatocyeta kiṃ nānuktaḥ pratīyate ||</li>
          </ol>
        </li>
        <li class="verse" id="v5,16-9">
          <ol class="padas">
            <li>prayuktaś cāvinābhāvasaṃjñā lokāt tu gamyate |</li>
            <li>saṃjñetyagamyamāne 'pi gamakatvaṃ pratīyate ||</li>
          </ol>
        </li>
        <li class="verse" id="v5,16-10">
          <ol class="padas">
            <li>tasmāt sa eva śabdārthacintāvyavahito 'dhunā |</li>
            <li>nityānityavicārārthaṃ sambandhaḥ smāryate punaḥ ||</li>
          </ol>
        </li>
        <li class="verse" id="v5,16-11">
          <ol class="padas">
            <li>yacchabde jñāta ity evaṃ śaktir evātra kīrtyate |</li>
            <li>kartṛtvaṃ karaṇatvaṃ vā yat tasyārthābhidhāṃ prati ||</li>
          </ol>
        </li>
        <li class="verse" id="v5,16-12">
          <ol class="padas">
            <li>svato naivāsti śaktatvaṃ vācyāvācakayor mithaḥ |</li>
            <li>pratītiḥ samayāt puṃsāṃ bhaved akṣinikocavat ||</li>
          </ol>
        </li>
        <li class="verse" id="v5,16-13">
          <ol class="padas">
            <li>samayaḥ pratimartyaṃ yā pratyuccāraṇam eva vā |</li>
            <li>kriyate jagadādau vā sakṛdekena kena cit ||</li>
          </ol>
        </li>
        <li class="verse" id="v5,16-14">
          <ol class="padas">
            <li>pratyekaṃ vāpi sambandho bhidyetaiko 'tha vā bhavet |</li>
            <li>ekatve kṛtako na syād, bhinnaś ced bhedadhīr bhavet ||</li>
          </ol>
        </li>
        <li class="verse" id="v5,16-15">
          <ol class="padas">
            <li>bhinnatve pratisambandhaṃ śaktiḥ kalpyābhidhā prati |</li>
            <li>ekasmin jñātaśaktau vā nānyenārthamatir bhavet ||</li>
          </ol>
        </li>
        <li class="verse" id="v5,16-16">
          <ol class="padas">
            <li>atha yo yasya puṃsaḥ syāt sa tena pratipadyate |</li>
            <li>yasyānekena sambandhaḥ kṛtas tasya kathaṃ bhavet ||</li>
          </ol>
        </li>
        <li class="verse" id="v5,16-17">
          <ol class="padas">
            <li>ekārthānāṃ vikalpaś cet, netarātyantabādhanāt |</li>
            <li>samuccayo 'pi naiteṣāṃ vyavahāre 'vagamyate ||</li>
          </ol>
        </li>
        <li class="verse" id="v5,16-18">
          <ol class="padas">
            <li>kiñ cid evaikamādāya vyavahāro hi dṛśyate |</li>
            <li>bahubhiḥ kṛtasambandhe na caiko gamako bhavet ||</li>
          </ol>
        </li>
        <li class="verse" id="v5,16-19">
          <ol class="padas">
            <li>śabdārthayor abhede 'pi pumbahutve 'pi kartari |</li>
            <li>nāyaṃ veti matir dṛṣṭā vikalpo 'to na yujyate ||</li>
          </ol>
        </li>
        <li class="verse" id="v5,16-20">
          <ol class="padas">
            <li>gośabde sakṛdukte ca bhinneṣu pratipattṛṣu |</li>
            <li>vikalpyamāne sambandhe kaś cid budhyeta netare ||</li>
          </ol>
        </li>
        <li class="verse" id="v5,16-21">
          <ol class="padas">
            <li>samuccayo nṛbhedāc cet, na, vaktraikyād asambhavāt |</li>
            <li>vaktṛśrotṛdhiyor bhedād vyavahāraś ca duṣyati ||</li>
          </ol>
        </li>
        <li class="verse" id="v5,16-22">
          <ol class="padas">
            <li>vaktur anyo hi sambandho buddhau śrotus tathāparaḥ |</li>
            <li>śrotuḥ kartuṃ ca sambandhaṃ vaktā kaṃ pratipadyatām ||</li>
          </ol>
        </li>
        <li class="verse" id="v5,16-23">
          <ol class="padas">
            <li>pūrvadṛṣṭo hi yas tena śrotur naiva karoti tam |</li>
            <li>yaṃ karoti navaṃ so 'pi na dṛṣṭaḥ pratipādakaḥ ||</li>
          </ol>
        </li>
        <li class="verse" id="v5,16-24">
          <ol class="padas">
            <li>sarvathā śrotṛsiddhiś ced, asiddhaṃ netaro vadet |</li>
            <li>ghaṭādāv api tulyaṃ cet, na, sāmānyaprasiddhitaḥ ||</li>
          </ol>
        </li>
        <li class="verse" id="v5,16-25">
          <ol class="padas">
            <li>yady api jñātasāmarthyā vyaktiḥ kartuṃ na śakyate |</li>
            <li>kriyate yā na tasyāś ca śaktiḥ kārye 'vadhāritā ||</li>
          </ol>
        </li>
        <li class="verse" id="v5,16-26">
          <ol class="padas">
            <li>tathāpy ākṛtitaḥ siddhā śaktir utpādanādiṣu |</li>
            <li>tasyā na cādimattāsti, sambandhas tvādimāṃs tava ||</li>
          </ol>
        </li>
        <li class="verse" id="v5,16-27">
          <ol class="padas">
            <li>yadi tatrāpi sāmānyaṃ nityam abhyupagamyate |</li>
            <li>tathāpy asmanmataṃ siddham, na tu dvyākārasambhavaḥ ||</li>
          </ol>
        </li>
        <li class="verse" id="v5,16-28">
          <ol class="padas">
            <li>śaktir eva hi sambandho bhedaś cāsyā na vidyate |</li>
            <li>sā hi kāryānumeyatvāt tadbhedam anuvartate ||</li>
          </ol>
        </li>
        <li class="verse" id="v5,16-29">
          <ol class="padas">
            <li>anyathānupapattyā ca śaktisadbhāvakalpanam |</li>
            <li>na caikayaiva siddhe 'rthe bahvīnāṃ kalpaneṣyate ||</li>
          </ol>
        </li>
        <li class="verse" id="v5,16-30">
          <ol class="padas">
            <li>sambandhākhyānakāle ca gośabdādāv udīrite |</li>
            <li>ke cit sambandhabuddhyārthaṃ buddhyante nāpare tathā ||</li>
          </ol>
        </li>
        <li class="verse" id="v5,16-31">
          <ol class="padas">
            <li>tatra sambandhanāstitve sarvo 'rthaṃ nāvadhārayet |</li>
            <li>astitve sarvabodhaś cet, na kaiś cid anupagrahāt ||</li>
          </ol>
        </li>
        <li class="verse" id="v5,16-32">
          <ol class="padas">
            <li>jñāpakatvād dhi sambandhaḥ svātmajñānam apekṣate |</li>
            <li>tenāsau vidyamāno 'pi nāgṛhītaḥ prakāśakaḥ ||</li>
          </ol>
        </li>
        <li class="verse" id="v5,16-33">
          <ol class="padas">
            <li>vidyamānasya cārthasya dṛṣṭam agrahaṇaṃ kva cit |</li>
            <li>na tv atyantāsato 'stitvaṃ kāṃś cit pratyupapadyate ||</li>
          </ol>
        </li>
        <li class="verse" id="v5,16-34">
          <ol class="padas">
            <li>viruddhau sadasadbhāvau na syātām ekavastuni |</li>
            <li>nanu tulyaṃ virodhitvaṃ jñātājñātatvayor api ||</li>
          </ol>
        </li>
        <li class="verse" id="v5,16-35">
          <ol class="padas">
            <li>jñānaṃ hi puruṣādhāraṃ tadbhedān na virotsyate |</li>
            <li>puruṣāntarasaṃsthaṃ ca nājñānaṃ tena bādhyate ||</li>
          </ol>
        </li>
        <li class="verse" id="v5,16-36">
          <ol class="padas">
            <li>sambandhādhāratāyāṃ ca virodhaḥ sadasattvayoḥ |</li>
            <li>pratyuktatvāc ca bhedasya tadvaśān nāvirodhitā ||</li>
          </ol>
        </li>
        <li class="verse" id="v5,16-37">
          <ol class="padas">
            <li>andhānandhasamīpasthaḥ śuklo 'ndhair nāvagamyate |</li>
            <li>gamyate cetarais tasya sadasattvena tāvatā ||</li>
          </ol>
        </li>
        <li class="verse" id="v5,16-38">
          <ol class="padas">
            <li>śaktyaśaktyor narāṇāṃ tu bhedāt tatrāvirodhitā |</li>
            <li>na hy anyo darśanasyāsti sambandhād dhetur atra hi ||</li>
          </ol>
        </li>
        <li class="verse" id="v5,16-39">
          <ol class="padas">
            <li>evam evendriyais tulyaṃ vyavahāropalambhanam |</li>
            <li>yeṣāṃ syāt te 'vabhotsyante tato 'rthaṃ netare 'ndhavat ||</li>
          </ol>
        </li>
        <li class="verse" id="v5,16-40">
          <ol class="padas">
            <li>ādhānavat sakṛś caitat tantreṇopakariṣyati |</li>
            <li>smaraṇaṃ bhetsyate cāsya vahnipraṇayanādivat ||</li>
          </ol>
        </li>
        <li class="verse" id="v5,16-41">
          <ol class="padas">
            <li>sarveṣām anabhijñānāṃ pūrvapūrvaprasiddhitaḥ |</li>
            <li>siddhaḥ sambandha ity evaṃ sambandhādir na vidyate ||</li>
          </ol>
        </li>
        <li class="verse" id="v5,16-42">
          <ol class="padas">
            <li>pratyuccāraṇanirvṛttir bhāṣya eva nirākṛtā |</li>
            <li>sargādau ca kriyā nāsti, tādṛkkālo hi neṣyate ||</li>
          </ol>
        </li>
        <li class="verse" id="v5,16-43">
          <ol class="padas">
            <li>yadi tv ādau jagat sṛṣṭvā dharmādharmau sasādhanau |</li>
            <li>yathā śabdārthasambandhān vedān kaś cit pravartayet ||</li>
          </ol>
        </li>
        <li class="verse" id="v5,16-44">
          <ol class="padas">
            <li>jagaddhitāya vedasya tathā kiñ cin na duṣyati |</li>
            <li>sarvajñavat tu dussādham ity atraitan na saṃśritam ||</li>
          </ol>
        </li>
        <li class="verse" id="v5,16-45">
          <ol class="padas">
            <li>yadā sarvam idaṃ nāsīt kvāvasthā tatra gamyatām |</li>
            <li>prajāpateḥ kva vā sthānaṃ kiṃ rūpaṃ ca pratīyatām ||</li>
          </ol>
        </li>
        <li class="verse" id="v5,16-46">
          <ol class="padas">
            <li>jñātā ca kas tadā tasya yo janān bodhayiṣyati |</li>
            <li>upalabdher vinā caitat katham adhyavasīyatām ||</li>
          </ol>
        </li>
        <li class="verse" id="v5,16-47">
          <ol class="padas">
            <li>pravṛttiḥ katham ādyā ca jagataḥ sampratīyate |</li>
            <li>śarīrāder vinā cāsya katham icchāpi sarjane ||</li>
          </ol>
        </li>
        <li class="verse" id="v5,16-48">
          <ol class="padas">
            <li>śarīrādy atha tasya syāt, tasyotpattir na tatkṛtā |</li>
            <li>tadvadanyaprasaṅgo 'pi, nityaṃ yadi tad iṣyate ||</li>
          </ol>
        </li>
        <li class="verse" id="v5,16-49">
          <ol class="padas">
            <li>pṛthivyādāv anutpanne kimmayaṃ tatpunarbhavet |</li>
            <li>prāṇināṃ prāyaduḥkhā ca sisṛkṣāsya na yujyate ||</li>
          </ol>
        </li>
        <li class="verse" id="v5,16-50">
          <ol class="padas">
            <li>sādhanaṃ cāsya dharmādi tadā kiñ canna vidyate |</li>
            <li>na ca nissādhanaḥ kartā kaś cit sṛjati kiñ cana ||</li>
          </ol>
        </li>
        <li class="verse" id="v5,16-51">
          <ol class="padas">
            <li>nādhāreṇa vinā sṛṣṭirūrṇanābher apīṣyate |</li>
            <li>prāṇināṃ bhakṣaṇāc cāpi tasya lālā pravarttate ||</li>
          </ol>
        </li>
        <li class="verse" id="v5,16-52">
          <ol class="padas">
            <li>abhāvāc cānukampyānāṃ nānukampāsya jāyate |</li>
            <li>sṛjec ca śubham evaikam anukampāprayojitaḥ ||</li>
          </ol>
        </li>
        <li class="verse" id="v5,16-53">
          <ol class="padas">
            <li>athāśubhād vinā sṛṣṭiḥ sthitir vā nopapadyate |</li>
            <li>ātmādhīnābhyupāye hi bhavet kiṃ nāma dṛṣkaram ||</li>
          </ol>
        </li>
        <li class="verse" id="v5,16-54">
          <ol class="padas">
            <li>tathā cāpekṣamāṇasya svātantryaṃ pratihanyate |</li>
            <li>jagac cāsṛjatas tasya kiṃ nāmeṣṭaṃ na sidhyati ||</li>
          </ol>
        </li>
        <li class="verse" id="v5,16-55">
          <ol class="padas">
            <li>prayojanam anuddiśya na mando 'pi pravartate |</li>
            <li>evam eva pravṛttiś cec caitanyenāsya kiṃ bhavet ||</li>
          </ol>
        </li>
        <li class="verse" id="v5,16-56">
          <ol class="padas">
            <li>krīḍārthāyāṃ pravṛttau ca vihanyeta kṛtārthatā |</li>
            <li>bahuvyāpāratāyāṃ ca kleśo bahutaro bhavet ||</li>
          </ol>
        </li>
        <li class="verse" id="v5,16-57">
          <ol class="padas">
            <li>saṃhārecchāpi caitasya bhaved apratyayāt punaḥ |</li>
            <li>na cakaiś cid asau jñātuṃ kādā cid api śakyate ||</li>
          </ol>
        </li>
        <li class="verse" id="v5,16-58">
          <ol class="padas">
            <li>svarūpeṇopalabdhe 'pi sraṣṭṛtvaṃ nāvagamyate |</li>
            <li>sṛṣṭyādyāḥ praṇino ye ca budhyantāṃ kiṃ nu te tadā ||</li>
          </ol>
        </li>
        <li class="verse" id="v5,16-59">
          <ol class="padas">
            <li>kuto vayam ihotpannāḥ iti tāvan na jānate |</li>
            <li>prāgavasthāṃ ca jagataḥ sraṣṭṛtvaṃ ca prajāpateḥ ||</li>
          </ol>
        </li>
        <li class="verse" id="v5,16-60">
          <ol class="padas">
            <li>na ca tadvacanenaiṣāṃ pratipattiḥ suniścitā |</li>
            <li>asṛṣṭvāpi hy asau brūyād ātmaiśvaryaprakāśanāt ||</li>
          </ol>
        </li>
        <li class="verse" id="v5,16-61">
          <ol class="padas">
            <li>evaṃ vedo 'pi tatpūrvastatsadbhāvādibodhane |</li>
            <li>sāśaṅko na pramāṇaṃ syāt, nityasya vyāpṛtiḥ kutaḥ ||</li>
          </ol>
        </li>
        <li class="verse" id="v5,16-62">
          <ol class="padas">
            <li>yadi prāg apy asau tasmād arthādāsīn na tena saḥ |</li>
            <li>sambaddha iti tasyānyas tadartho 'nyaprarocanā ||</li>
          </ol>
        </li>
        <li class="verse" id="v5,16-63">
          <ol class="padas">
            <li>stutivākyakṛtaś caiṣa janānāṃ mativibhramaḥ |</li>
            <li>paurvāparyāparāmṛṣṭaḥ śabdo 'nyāṃ kurute matim ||</li>
          </ol>
        </li>
        <li class="verse" id="v5,16-64">
          <ol class="padas">
            <li>upākhyānādirūpeṇa vṛttir vedavad eva naḥ |</li>
            <li>dharmādau bhāratādīnāṃ bhrāntis tebhyo 'py ato bhavet ||</li>
          </ol>
        </li>
        <li class="verse" id="v5,16-65">
          <ol class="padas">
            <li>ākhyānānupayogitvāt teṣu sarveṣu vidyate |</li>
            <li>stutinindāśrayaḥ kaś cid vedas tac codito 'pi vā ||</li>
          </ol>
        </li>
        <li class="verse" id="v5,16-66">
          <ol class="padas">
            <li>vedasyādipravṛttau ca nākṛtatvamatir bhavet |</li>
            <li>pralayeṣu sthitiś cāsya sāśaṅkā syāt prajāpatau ||</li>
          </ol>
        </li>
        <li class="verse" id="v5,16-67">
          <ol class="padas">
            <li>kartṛsargavināśānām athānāditvakalpanā |</li>
            <li>saivaṃ yuktāyathedānīṃ bhūtānāṃ dṛśyate kramāt ||</li>
          </ol>
        </li>
        <li class="verse" id="v5,16-68">
          <ol class="padas">
            <li>pralaye 'pi pramāṇaṃ naḥ sarvocchedātmake na hi |</li>
            <li>na ca prayojanaṃ tena syāt prajāpatikarmaṇā ||</li>
          </ol>
        </li>
        <li class="verse" id="v5,16-69">
          <ol class="padas">
            <li>na ca karmavatāṃ yuktā sthitis tadbhogavarjitā |</li>
            <li>karmāntaraniruddhaṃ hi phalaṃ na syāt kriyāntarāt ||</li>
          </ol>
        </li>
        <li class="verse" id="v5,16-70">
          <ol class="padas">
            <li>sarveṣāṃ tu phalāpetaṃ na sthānam upapadyate |</li>
            <li>na cāpy anupabhogo 'sau kasya cit karmaṇaḥ phalam ||</li>
          </ol>
        </li>
        <li class="verse" id="v5,16-71">
          <ol class="padas">
            <li>aśeṣakarmanāśe vā punaḥ sṛṣṭir na yujyate |</li>
            <li>karmāṇāṃ vāpy abhivyaktau kiṃ nimittaṃ tadā bhavet ||</li>
          </ol>
        </li>
        <li class="verse" id="v5,16-72">
          <ol class="padas">
            <li>īśvarecchā yadīṣyeta, saiva syāl lokakāraṇam |</li>
            <li>īśvarecchāvaśitve hi niṣphalā karmakalpanā ||</li>
          </ol>
        </li>
        <li class="verse" id="v5,16-73">
          <ol class="padas">
            <li>na cānimittayā yuktam utpattuṃ hīśvarecchayā |</li>
            <li>yad vā tasyā nimittaṃ yat tad bhūtānāṃ bhaviṣyati ||</li>
          </ol>
        </li>
        <li class="verse" id="v5,16-74">
          <ol class="padas">
            <li>sanniveśaviśiṣṭānām utpattiṃ yo gṛhādivat |</li>
            <li>sādhayec cetanādhiṣṭhāṃ dehānāṃ tasya cottaram ||</li>
          </ol>
        </li>
        <li class="verse" id="v5,16-75">
          <ol class="padas">
            <li>kasya cid dhetumātratvaṃ yady adhiṣṭhātṛteṣyate |</li>
            <li>karmabhiḥ sarvajīvānāṃ tatsiddheḥ siddhasādhanam ||</li>
          </ol>
        </li>
        <li class="verse" id="v5,16-76">
          <ol class="padas">
            <li>icchāpūrvakapakṣe 'pi, tatpūrvatvena karmaṇām |</li>
            <li>icchānantarasiddhis tu dṛṣṭānte 'pi na vidyate ||</li>
          </ol>
        </li>
        <li class="verse" id="v5,16-77">
          <ol class="padas">
            <li>anekāntaś ca hetus te taccharīrādinā bhavet |</li>
            <li>utpattimāṃś ca taddeho dehatvād asmadādivat ||</li>
          </ol>
        </li>
        <li class="verse" id="v5,16-78">
          <ol class="padas">
            <li>atha tasyāpy adhiṣṭhānaṃ tenaivety avipakṣatā |</li>
            <li>aśarīro hy adhiṣṭhātā nātmā muktātmavad bhavet ||</li>
          </ol>
        </li>
        <li class="verse" id="v5,16-79">
          <ol class="padas">
            <li>kumbhakārādyadhiṣṭhānaṃ ghaṭādau yadi ceṣyate |</li>
            <li>neśvarādhiṣṭhitatvaṃ syād, asti cet sādhyahīnatā ||</li>
          </ol>
        </li>
        <li class="verse" id="v5,16-80">
          <ol class="padas">
            <li>yathāsiddhe ca dṛṣṭānte bhaved dhetor viruddhatā |</li>
            <li>anīśvaravināśyādikartṛmattvaṃ prasajyate ||</li>
          </ol>
        </li>
        <li class="verse" id="v5,16-81">
          <ol class="padas">
            <li>kulālavac ca naitasya vyāpāro yadi kalpate |</li>
            <li>acetanaḥ kathaṃ bhāvas tadicchām anurudhyate ||</li>
          </ol>
        </li>
        <li class="verse" id="v5,16-82">
          <ol class="padas">
            <li>tasmān na paramāṇvāder ārambhaḥ syāt tadicchayā |</li>
            <li>puruṣasya ca śuddhasya nāśuddhā vikṛtir bhavet ||</li>
          </ol>
        </li>
        <li class="verse" id="v5,16-83">
          <ol class="padas">
            <li>svādhīnatvāc ca dharmādes tena kleśo na yujyate |</li>
            <li>tadvaśena pravṛttau vā vyatirekaḥ prasajyate ||</li>
          </ol>
        </li>
        <li class="verse" id="v5,16-84">
          <ol class="padas">
            <li>svayaṃ ca śuddharūpatvād asattvāc cānyavastunaḥ |</li>
            <li>svapnādivadavidyāyāḥ pravṛttis tasya kiṃ kṛtā ||</li>
          </ol>
        </li>
        <li class="verse" id="v5,16-85">
          <ol class="padas">
            <li>anyenopaplave 'bhīṣṭe dvaitavādaḥ prasajyate |</li>
            <li>svābhāvikīm avidyāṃ tu nocchettuṃ kaś cid arhati ||</li>
          </ol>
        </li>
        <li class="verse" id="v5,16-86">
          <ol class="padas">
            <li>vilakṣaṇopapāte hi naśyet svābhāvikī kva cit |</li>
            <li>na tv ekātmābhyupāyānāṃ hetur asti vilakṣaṇaḥ ||</li>
          </ol>
        </li>
        <li class="verse" id="v5,16-87">
          <ol class="padas">
            <li>pumānakartā yeṣāṃ tu teṣām api guṇaiḥ kriyā |</li>
            <li>katham ādau bhavet, tatra karma tāvan na vidyate ||</li>
          </ol>
        </li>
        <li class="verse" id="v5,16-88">
          <ol class="padas">
            <li>mithyājñānaṃ na trāsti rāgadveṣādayo 'pi vā |</li>
            <li>manovṛttir hi sarveṣāṃ na cotpannaṃ tadā manaḥ ||</li>
          </ol>
        </li>
        <li class="verse" id="v5,16-89">
          <ol class="padas">
            <li>karmaṇāṃ śaktyavasthānāṃ yair uktā bandhahetutā |</li>
            <li>sā na yuktā na kāryaṃ hi śaktisthāt kāraṇād bhavet ||</li>
          </ol>
        </li>
        <li class="verse" id="v5,16-90">
          <ol class="padas">
            <li>dadhiśaktir na hi kṣīre dādhikārambham arhati |</li>
            <li>dadhyārambhasya sā hetus tato 'nyā dādhikasya tu ||</li>
          </ol>
        </li>
        <li class="verse" id="v5,16-91">
          <ol class="padas">
            <li>kāraṇāc chaktyavasthāc ca yadi kāryaṃ prajāyate |</li>
            <li>bandhaḥ punaḥ prasajyeta phale datte 'pi karmaṇā ||</li>
          </ol>
        </li>
        <li class="verse" id="v5,16-92">
          <ol class="padas">
            <li>śaktyavasthatvam eveṣṭaṃ vināśe 'pi hi karmaṇām |</li>
            <li>prāk cāpi śaktisadbhāvād anuṣṭhānaṃ vṛthā bhavet ||</li>
          </ol>
        </li>
        <li class="verse" id="v5,16-93">
          <ol class="padas">
            <li>śaktyavasthaṃ ca rāgādi kiṃ neṣṭaṃ bandhakāraṇam |</li>
            <li>karmādattaphalatvāc cet, nāvyaktim api tad vrajet ||</li>
          </ol>
        </li>
        <li class="verse" id="v5,16-94">
          <ol class="padas">
            <li>tacchaktyaprayogitvān na jñānaṃ mokṣakāraṇam |</li>
            <li>karmaśaktyā na hi jñānaṃ virodham upagacchati ||</li>
          </ol>
        </li>
        <li class="verse" id="v5,16-95">
          <ol class="padas">
            <li>yady apy ajñānajanyatvaṃ karmaṇām avagamyate |</li>
            <li>rāgādivat tathāpy eṣāṃ na jñānena nirākriyā ||</li>
          </ol>
        </li>
        <li class="verse" id="v5,16-96">
          <ol class="padas">
            <li>karmakṣayo hi vijñānād ity etac cāpramāṇavat |</li>
            <li>phalasyālpasya vā dānaṃ rājaputrāparādhavat ||</li>
          </ol>
        </li>
        <li class="verse" id="v5,16-97">
          <ol class="padas">
            <li>adyatve 'pi hi śaktisthaṃ yadi syāt karmakāraṇam |</li>
            <li>tataḥ pradhānakāle 'pi yujyate kāraṇābhidhā ||</li>
          </ol>
        </li>
        <li class="verse" id="v5,16-98">
          <ol class="padas">
            <li>manovṛttir idānīṃ tu hetur nāsti ca sā tadā |</li>
            <li>manasāṃ saṅkarāc cāpi tadā syāt karmasaṅkaraḥ ||</li>
          </ol>
        </li>
        <li class="verse" id="v5,16-99">
          <ol class="padas">
            <li>gasmān naiṣo 'dhikārākhyo bandhahetuḥ prakalpate |</li>
            <li>yogyatve 'py adhikārākhye viprayogo na yujyate ||</li>
          </ol>
        </li>
        <li class="verse" id="v5,16-100">
          <ol class="padas">
            <li>caitanyaṃ yogyatā puṃsaḥ prakṛtes tadanātmatā |</li>
            <li>bhoktṛbhogyatvayos te ca na tābhyām apagacchataḥ ||</li>
          </ol>
        </li>
        <li class="verse" id="v5,16-101">
          <ol class="padas">
            <li>utpattau karmaṇāṃ ceṣṭam ajñānaṃ kāraṇaṃ yadi |</li>
            <li>tannāśāt syād anutpattis teṣāṃ na phalavarjanam ||</li>
          </ol>
        </li>
        <li class="verse" id="v5,16-102">
          <ol class="padas">
            <li>jñānaṃ mokṣanimittaṃ ca gamyate nendriyādinā |</li>
            <li>na ca sāṅkhyādivijñānān mokṣo vedena codyate ||</li>
          </ol>
        </li>
        <li class="verse" id="v5,16-103">
          <ol class="padas">
            <li>ātmā jñātavya ity etanmokṣārthaṃ na ca coditam |</li>
            <li>karmapravṛttihetutvam ātmajñānasya lakṣyate ||</li>
          </ol>
        </li>
        <li class="verse" id="v5,16-104">
          <ol class="padas">
            <li>vijñāte cāsya pārārthye yāpi nāma phalaśrutiḥ |</li>
            <li>sārthavādo bhaved eva na svargādeḥ phalāntaram ||</li>
          </ol>
        </li>
        <li class="verse" id="v5,16-105">
          <ol class="padas">
            <li>sukhopabhogarūpaś ca yadi mokṣaḥ prakalpyate |</li>
            <li>svarga eva bhaved eṣa paryāyeṇa, kṣayo ca saḥ ||</li>
          </ol>
        </li>
        <li class="verse" id="v5,16-106">
          <ol class="padas">
            <li>na hi kāraṇavat kiñ cid akṣayitvena gamyate |</li>
            <li>tasmāt karmakṣayād eva hetvabhāve na mucyate ||</li>
          </ol>
        </li>
        <li class="verse" id="v5,16-107">
          <ol class="padas">
            <li>na hy abhāvātmakaṃ muktvā mokṣanityatvakāraṇam |</li>
            <li>na ca kriyāyāḥ kasyāś cid abhāvaḥ phalam iṣyate ||</li>
          </ol>
        </li>
        <li class="verse" id="v5,16-108">
          <ol class="padas">
            <li>tatra jñātātmatattvānāṃ bhogāt pūrvakriyākṣaye |</li>
            <li>uttarapracayāsattvād deho notpadyate punaḥ ||</li>
          </ol>
        </li>
        <li class="verse" id="v5,16-109">
          <ol class="padas">
            <li>karmajanyopabhogārthaṃ śarīraṃ na pravartate |</li>
            <li>tadabhāve na kaś cid dhi hetus tatrāvatiṣṭhate ||</li>
          </ol>
        </li>
        <li class="verse" id="v5,16-110">
          <ol class="padas">
            <li>mokṣārthī na pravarteta tatra kāmyaniṣiddhyoḥ |</li>
            <li>nityanaimittike kuryāt pratyavāyajihāsayā ||</li>
          </ol>
        </li>
        <li class="verse" id="v5,16-111">
          <ol class="padas">
            <li>prārthyamānaṃ phalaṃ jñātaṃ na cānicchor bhaviṣyati |</li>
            <li>ātmajñe caitad astīti tajjñānam upayujyate ||</li>
          </ol>
        </li>
        <li class="verse" id="v5,16-112">
          <ol class="padas">
            <li>sargapralayavijñānaṃ samastajagadāśrayam |</li>
            <li>svaśarīravidāṃ puṃsāṃ nādhikyenopayujyate ||</li>
          </ol>
        </li>
        <li class="verse" id="v5,16-113">
          <ol class="padas">
            <li>tasmād adyavad evātra sargapralayakalpanā |</li>
            <li>samastakṣayajanmabhyāṃ na sidhyatyapramāṇikā ||</li>
          </ol>
        </li>
        <li class="verse" id="v5,16-114">
          <ol class="padas">
            <li>sarvajñavanniṣedhyā ca sraṣṭuḥ sadbhāvakalpanā |</li>
            <li>na ca dharmādṛte tasya bhavel lokād viśiṣṭhatā ||</li>
          </ol>
        </li>
        <li class="verse" id="v5,16-115">
          <ol class="padas">
            <li>na cānanuṣṭhito dharmo nānuṣṭhānam ṛte mateḥ |</li>
            <li>na ca vedādṛte sā syād vedo na ca padādibhiḥ ||</li>
          </ol>
        </li>
        <li class="verse" id="v5,16-116">
          <ol class="padas">
            <li>tasmāt prāg api sarve 'mī sraṣṭurāsan padādayaḥ |</li>
            <li>syāt tatpūrvakatā cāsya caitanyād asmadādivat ||</li>
          </ol>
        </li>
        <li class="verse" id="v5,16-117">
          <ol class="padas">
            <li>evaṃ ye yuktibhiḥ prāhus teṣāṃ durlabham uttaram |</li>
            <li>aneṣyo vyavahāro 'yam anādir vedavādibhiḥ ||</li>
          </ol>
        </li>
        <li class="verse" id="v5,16-118">
          <ol class="padas">
            <li>pratyakṣādāv upakṣīṇe yo 'numānena ḍitthavat |</li>
            <li>sambandhitvān niyoktāraṃ gavādāv api kalpayet ||</li>
          </ol>
        </li>
        <li class="verse" id="v5,16-119">
          <ol class="padas">
            <li>gavādiśabdasambandhaṃ sarvo 'nyasmāt prapadyate |</li>
            <li>madvat tadvyavahāritvāt tasyaitat pratisādhanam ||</li>
          </ol>
        </li>
        <li class="verse" id="v5,16-120">
          <ol class="padas">
            <li>devadattādiśabde 'pi prasaktaivam anāditā |</li>
            <li>sambandhasya, balīyastvād dṛṣṭabādhān nivartate ||</li>
          </ol>
        </li>
        <li class="verse" id="v5,16-121">
          <ol class="padas">
            <li>tatrāpi śaktinityatvam, niyogasya tv anityatā |</li>
            <li>tadgatāc cāpy anityatvāc chaktau bhrāntiḥ pravartate ||</li>
          </ol>
        </li>
        <li class="verse" id="v5,16-122">
          <ol class="padas">
            <li>gavādiṣu tu na bhrāntir niyogānāditā yataḥ |</li>
            <li>yo yo gṛhītaḥ sarvasmāt pūrvaṃ sambandhadarśanāt ||</li>
          </ol>
        </li>
        <li class="verse" id="v5,16-123">
          <ol class="padas">
            <li>siddhaḥ sambandha ity evaṃ sambandhādir na vidyate |</li>
            <li>yadā cāptapraṇītatvāc chabdo 'rthaṃ pratipādayet ||</li>
          </ol>
        </li>
        <li class="verse" id="v5,16-124">
          <ol class="padas">
            <li>na svaśaktyā tadāptatvaṃ mitau na smaryate katham |</li>
            <li>yathā bauddhādayo yāvad buddhādyuktaṃ na jānate ||</li>
          </ol>
        </li>
        <li class="verse" id="v5,16-125">
          <ol class="padas">
            <li>na tāvat pratipadyante bodhe vākyena saty api |</li>
            <li>samaye kathyamāne 'nyair asmaranto 'pi pāṇinim ||</li>
          </ol>
        </li>
        <li class="verse" id="v5,16-126">
          <ol class="padas">
            <li>ādaicaḥ pratipadyante vṛddhiṃ kartuṃ smṛtir vṛthā |</li>
            <li>sūtrasthaḥ pāṇinis tatra svasaṃjñāṃ pratipādayet ||</li>
          </ol>
        </li>
        <li class="verse" id="v5,16-127">
          <ol class="padas">
            <li>gauḥ sāsnādimatīty evaṃ vākyaṃ tv atra na vidyate |</li>
            <li>asambandhāc ca sarveṣām evaṃ kartum asambhavaḥ ||</li>
          </ol>
        </li>
        <li class="verse" id="v5,16-128">
          <ol class="padas">
            <li>tasmān na pratipattiḥ syāt kathañ cit kartṛvarjitā |</li>
            <li>dṛṣārthavyavahāratvād vṛddhyādau sambhaved api ||</li>
          </ol>
        </li>
        <li class="verse" id="v5,16-129">
          <ol class="padas">
            <li>dharmāya niyamo 'trāpi na vinā pāṇiner bhavet |</li>
            <li>ākārānugamo yo hi vṛddhyā syād āśvalāyane ||</li>
          </ol>
        </li>
        <li class="verse" id="v5,16-130">
          <ol class="padas">
            <li>nāsāv apāṇinīyatve sādhur ity avagamyate |</li>
            <li>dṛṣṭe bhavatu mā vā bhūt kartṛsampratipannatā ||</li>
          </ol>
        </li>
        <li class="verse" id="v5,16-131">
          <ol class="padas">
            <li>vaidido vyavahāras tu na kartṛsmaraṇād ṛte |</li>
            <li>burgeṣu gavi gośabdaprayogo gamyate katham ||</li>
          </ol>
        </li>
        <li class="verse" id="v5,16-132">
          <ol class="padas">
            <li>gatvā cet kena cid dṛṣṭaḥ, sambanddhā kiṃ na gacchati |</li>
            <li>īśvaratvād agatiś cāsya na kva cit pratibadhyate ||</li>
          </ol>
        </li>
        <li class="verse" id="v5,16-133">
          <ol class="padas">
            <li>bahūnāṃ kāryataś cāpi saṅgānaṃ kena vāryate |</li>
            <li>ekatra kathitaṃ cāpi lokenānyatra nīyate ||</li>
          </ol>
        </li>
        <li class="verse" id="v5,16-134">
          <ol class="padas">
            <li>vṛddhyādiva, ato vyākhyā dvitīyaivātra śobhanā |</li>
            <li>kāṃś cit prasiddhasambandhān abhyupetya vaded yadi ||</li>
          </ol>
        </li>
        <li class="verse" id="v5,16-135">
          <ol class="padas">
            <li>sambandhakaraṇam, tatra ke siddhā iti durvadam |</li>
            <li>na tāvad anya evāsan śabdā iti hi yuktimat ||</li>
          </ol>
        </li>
        <li class="verse" id="v5,16-136">
          <ol class="padas">
            <li>viśeṣo 'dyatanānāṃ ca gavādīnāṃ na dṛśyate |</li>
            <li>śabdārthānāditāṃ muktvā sambandhānādikāraṇam ||</li>
          </ol>
        </li>
        <li class="verse" id="v5,16-137">
          <ol class="padas">
            <li>na syād anyad, ato vede sambandhādir na vidyate |</li>
            <li>upāyarahitatvena sambandhakaraṇānumā ||</li>
          </ol>
        </li>
        <li class="verse" id="v5,16-138">
          <ol class="padas">
            <li>anākhyānānumānaṃ tu dṛṣṭenaiva viruddhyate |</li>
            <li>buddhānāṃ dṛśyamānā ca pratipattiḥ punaḥ punaḥ ||</li>
          </ol>
        </li>
        <li class="verse" id="v5,16-139">
          <ol class="padas">
            <li>upāya iti taddhānirasiddhāvagatiṃ prati |</li>
            <li>hastasaṃjñādyupāyo hi siddho nādyakriyāsu naḥ ||</li>
          </ol>
        </li>
        <li class="verse" id="v5,16-140">
          <ol class="padas">
            <li>na hy asau jñātasāmarthyo vinānyair vyavahartṛbhiḥ |</li>
            <li>śabdavṛddhābhidheyāṃś ca pratyakṣeṇātra paśyati ||</li>
          </ol>
        </li>
        <li class="verse" id="v5,16-141">
          <ol class="padas">
            <li>śrotuś ca pratipannatvam anumānena ceṣṭayā |</li>
            <li>anyathā 'nupapattyā ca buddhyec chaktiṃ dvayāśritām |</li>
            <li>arthāpattyāvabuddhyante sambandhaṃ tripramāṇakam ||</li>
          </ol>
        </li>
      </ol>
      <h1 id="5,17_citrākṣepaparihāra_CAP">{5,17 citrākṣepaparihāra CAP}</h1>
      <ol class="verses">
        <li class="verse" id="v5,17-1">
          <ol class="padas">
            <li>citrādiniṣphalatve 'pi yaduktaṃ sādhanadvayam |</li>
            <li>tatra hetor asiddhatvam ānantaryaṃ hy acoditam ||</li>
          </ol>
        </li>
        <li class="verse" id="v5,17-2">
          <ol class="padas">
            <li>ānantaryaśrutiś cātra sāmārthyād api neṣyate |</li>
            <li>nāviśeṣā phalotpattiḥ karmaṇā nopapadyate ||</li>
          </ol>
        </li>
        <li class="verse" id="v5,17-3">
          <ol class="padas">
            <li>karmaṇāṃ cāpi vaicitryād deśakālādyapekṣaṇāt |</li>
            <li>kasya cic cārddhabhuktatvāt karmānyat pratibadhyate ||</li>
          </ol>
        </li>
        <li class="verse" id="v5,17-4">
          <ol class="padas">
            <li>tenānantaryaniṣpattiḥ phalasyehāpramāṇikā |</li>
            <li>pratyakṣādivisaṃvādo na śabde doṣamāsajet ||</li>
          </ol>
        </li>
        <li class="verse" id="v5,17-5">
          <ol class="padas">
            <li>ānantaryavisaṃvādo nāviśeṣapravartinīm |</li>
            <li>codanāṃ bādhituṃ śaktaḥ sphuṭād viṣayabhedataḥ ||</li>
          </ol>
        </li>
        <li class="verse" id="v5,17-6">
          <ol class="padas">
            <li>yā tu mardanasādharmyād ānantaryā 'numā kṛtā |</li>
            <li>bādhyate 'nupalabdhyāsau samānaviṣayā yataḥ ||</li>
          </ol>
        </li>
        <li class="verse" id="v5,17-7">
          <ol class="padas">
            <li>dṛṣṭārthasyāpi sevāder āyātam api satphalam |</li>
            <li>utpadyate cireṇaiva pratibandhena kena cit ||</li>
          </ol>
        </li>
        <li class="verse" id="v5,17-8">
          <ol class="padas">
            <li>uptamātre na hi vrīhau phalam utpadyate kva cit |</li>
            <li>athāṅkuro 'pi tatra syāt, svargo 'py astīti gamyatām ||</li>
          </ol>
        </li>
        <li class="verse" id="v5,17-9">
          <ol class="padas">
            <li>sthūlībhūtaś cireṇaiṣa bhogyatvaṃ pratipadyate |</li>
            <li>sarvasyotpadyamānasya kramaḥ svābhāvikaḥ sthitaḥ ||</li>
          </ol>
        </li>
        <li class="verse" id="v5,17-10">
          <ol class="padas">
            <li>anantaraphalatvaṃ tu citrāder yadi sādhyate |</li>
            <li>tataḥ syāt siddhasādhyatvam anyadā na phalaṃ bhavet ||</li>
          </ol>
        </li>
        <li class="verse" id="v5,17-11">
          <ol class="padas">
            <li>vyabhicārāc ca sevādeḥ paśvādeḥ sādhanāntaram |</li>
            <li>kim apy adṛṣṭam asty eva tatrānyanniṣpramāṇakam ||</li>
          </ol>
        </li>
        <li class="verse" id="v5,17-12">
          <ol class="padas">
            <li>īśvarecchādhikārādiśabdaliṅgādivarjanāt |</li>
            <li>kṛtaṃ kadā cic citrādiśabdena tv avagamyate ||</li>
          </ol>
        </li>
        <li class="verse" id="v5,17-13">
          <ol class="padas">
            <li>nirnimittā na cotpattiḥ, na hi sarvāpramāṇatā |</li>
            <li>bodhayan na ca śabdo 'tra prāmāṇyād ativarttate ||</li>
          </ol>
        </li>
        <li class="verse" id="v5,17-14">
          <ol class="padas">
            <li>yeṣāṃ tv iha phalāny eva citrādīnīti kalpanā |</li>
            <li>nirnimittaṃ phalaṃ teṣāṃ syād ihākṛtakarmaṇām ||</li>
          </ol>
        </li>
        <li class="verse" id="v5,17-15">
          <ol class="padas">
            <li>citrādīnāṃ phalaṃ tāvat kṣīṇaṃ tatraiva janmani |</li>
            <li>na ca svargaphalasyeha kaś cid aṃśo 'nuvartate ||</li>
          </ol>
        </li>
        <li class="verse" id="v5,17-16">
          <ol class="padas">
            <li>naiva hy anyaphalaṃ karma sādhayen naḥ phalāntaram |</li>
            <li>gautamīye 'pi taccheṣas tasmāc citrādyapekṣayā ||</li>
          </ol>
        </li>
        <li class="verse" id="v5,17-17">
          <ol class="padas">
            <li>svābhāvikatve siddhe ca karmānantarabhāvy api |</li>
            <li>phalaṃ kriyānimittatvaṃ na kathañ cit prapadyate ||</li>
          </ol>
        </li>
        <li class="verse" id="v5,17-18">
          <ol class="padas">
            <li>tatra mlecchādivat sarve karmākṛtvāpi vaidikam |</li>
            <li>palaṃ labhanta ity evaṃ naṣṭā vedapramāṇatā ||</li>
          </ol>
        </li>
        <li class="verse" id="v5,17-19">
          <ol class="padas">
            <li>anantaraṃ niyogena paśvādi ca bhaved yadi |</li>
            <li>pratyakṣaphalataiva syāt trivṛtpānavirekavat ||</li>
          </ol>
        </li>
        <li class="verse" id="v5,17-20">
          <ol class="padas">
            <li>janmāntarānubhūtaṃ ca na smaryata itīdṛśam |</li>
            <li>na bhāṣyaṃ na ca sūtraṃ syād aprāpte śāstram arthavat ||</li>
          </ol>
        </li>
        <li class="verse" id="v5,17-21">
          <ol class="padas">
            <li>tasmāt kālāviśeṣeṇa codanārtho yathā sthitaḥ |</li>
            <li>sa tathaivānugantavyo nādhiko niṣpramāṇakaḥ ||</li>
          </ol>
        </li>
        <li class="verse" id="v5,17-22">
          <ol class="padas">
            <li>sarveṣāṃ karmavaiguṇyāt phalābhāvaṃ vadanti ye |</li>
            <li>ānantaryam upetyaiva te svābhāvikavādinaḥ ||</li>
          </ol>
        </li>
        <li class="verse" id="v5,17-23">
          <ol class="padas">
            <li>svargasyāmuṣmikatvaṃ tu ṣaṣṭhādye sthāpayiṣyate |</li>
            <li>paśvāder niyamābhāvo yogasiddhir itīha tu ||</li>
          </ol>
        </li>
        <li class="verse" id="v5,17-24">
          <ol class="padas">
            <li>yadā kadā cid bhavad etad iṣyate phalaṃ hi paśvādi na sāmparāyikam |</li>
            <li>tathā sthitasyaiva hi tasya sādhanaṃ vidhīyate yo 'pi bhṛśaṃ tvarānvitaḥ ||</li>
          </ol>
        </li>
        <li class="verse" id="v5,17-25">
          <ol class="padas">
            <li>sādhāraṇaṃ yat tu palaṃ bahūnāṃ svabhāvatas tādṛśaṃ eva ceṣṭam |</li>
            <li>sarvasya vā ''san na tayaiva kāmyaṃ vṛṣṭyādi tac caihikam eva yuktam ||</li>
          </ol>
        </li>
        <li class="verse" id="v5,17-26">
          <ol class="padas">
            <li>kamipadam aviśiṣṭaṃ yady api śrūyate vā bhavati phalaviśeṣī nānyathā kāmyate hi |</li>
            <li>phalati yadi ni sarva tat kadā cit tadaiva dhruvam aparam abhuktaṃ karma śāstrīyamās te ||</li>
          </ol>
        </li>
      </ol>
      <h1 id="5,18_ātmavāda_ATV">{5,18 ātmavāda ATV}</h1>
      <ol class="verses">
        <li class="verse" id="v5,18-1">
          <ol class="padas">
            <li>sākṣād yady api sambandho nātmano yajñasādhanaiḥ |</li>
            <li>tathāpi lakṣaṇāvṛttyā śarīradvārako bhavet ||</li>
          </ol>
        </li>
        <li class="verse" id="v5,18-2">
          <ol class="padas">
            <li>pratyakṣatvaṃ ca dehasthaṃ bhāktam ātmani kalpitam |</li>
            <li>ātmanaḥ svargayānaṃ vā śarīrasyopacaryyate ||</li>
          </ol>
        </li>
        <li class="verse" id="v5,18-3">
          <ol class="padas">
            <li>nairātmyenātra cākṣiptāḥ sarvā eva hi codanāḥ |</li>
            <li>sādhyasādhanasambandhas tadukto na hi siddhyati ||</li>
          </ol>
        </li>
        <li class="verse" id="v5,18-4">
          <ol class="padas">
            <li>tā hi kartuḥ phalenāhuḥ sambandhaṃ kvāpi janmani |</li>
            <li>na ca vijñānamātratve bhoktṛkartṛtvasambhavaḥ ||</li>
          </ol>
        </li>
        <li class="verse" id="v5,18-5">
          <ol class="padas">
            <li>śarīravinipātāc ca paraṃ nānyad yadeṣyate |</li>
            <li>adattaphalaiṣṭyādau tadā tadvacanaṃ mṛṣā ||</li>
          </ol>
        </li>
        <li class="verse" id="v5,18-6">
          <ol class="padas">
            <li>tasmād vedapramāṇārtham ātmātra pratipādyate |</li>
            <li>yady api prakṛtaṃ vākyaṃ vyākhyāyetārthavādataḥ ||</li>
          </ol>
        </li>
        <li class="verse" id="v5,18-7">
          <ol class="padas">
            <li>śarīrendriyabuddhibhyo vyatiriktatvam ātmanaḥ |</li>
            <li>nityatvaṃ ceṣyate, śeṣaṃ śarīrādi vinaśyate ||</li>
          </ol>
        </li>
        <li class="verse" id="v5,18-8">
          <ol class="padas">
            <li>nityaḥ kartṛtvabhoktṛtve pratipanno 'pi san yadā |</li>
            <li>na karmaphalasambandhaṃ bhogakāle 'vabudhyate ||</li>
          </ol>
        </li>
        <li class="verse" id="v5,18-9">
          <ol class="padas">
            <li>mayā yat tu kṛtaṃ karma tasyedaṃ bhujyate phalam |</li>
            <li>śubhāśubhaṃ mayaiveti tadā ko 'sya raso bhavet ||</li>
          </ol>
        </li>
        <li class="verse" id="v5,18-10">
          <ol class="padas">
            <li>aprāmṛśyamāne hi svakarmapratyaye phale |</li>
            <li>na viśeṣo bhavet kaś cit svaparātmopabhogayoḥ ||</li>
          </ol>
        </li>
        <li class="verse" id="v5,18-11">
          <ol class="padas">
            <li>kurvann apy aśubhaṃ karma tenaivaṃ cintayen naraḥ |</li>
            <li>na smariṣyāmi bhoge 'ham iti naitad vivarjayet ||</li>
          </ol>
        </li>
        <li class="verse" id="v5,18-12">
          <ol class="padas">
            <li>tatra nityatvapakṣe 'pi kṛtanāśākṛtāgamau |</li>
            <li>phalatas tulyarūpau ced vṛthā tatpratipādanam ||</li>
          </ol>
        </li>
        <li class="verse" id="v5,18-13">
          <ol class="padas">
            <li>naiṣa doṣaḥ, na bhoge hi smṛtir na upayujyate |</li>
            <li>na pravṛtir nivṛttir vā bhogakāle smṛter bhavet ||</li>
          </ol>
        </li>
        <li class="verse" id="v5,18-14">
          <ol class="padas">
            <li>tadaṅgaṃ yaḥ parāmarśas tadastitvaṃ ca mṛgyate |</li>
            <li>prāk pravṛttes tu so 'sty eva viduṣāṃ śāstrataḥ sphuṭaḥ ||</li>
          </ol>
        </li>
        <li class="verse" id="v5,18-15">
          <ol class="padas">
            <li>paścād api ca śāstrajñā vimṛśanty eva ke cana |</li>
            <li>teṣām evādhikāraś ca mā bhūd aviduṣāṃ tu saḥ ||</li>
          </ol>
        </li>
        <li class="verse" id="v5,18-16">
          <ol class="padas">
            <li>parāmarśaś ca sarvatra nāsti sarvapramāṇakaḥ |</li>
            <li>na cānyenāparāmṛṣṭe syād anyasyāpramāṇatā ||</li>
          </ol>
        </li>
        <li class="verse" id="v5,18-17">
          <ol class="padas">
            <li>nāvabudhyeta yas tv evaṃ mamāsmāt karmaṇaḥ phalam |</li>
            <li>bhaviṣyatīty avidvattvād daivād evātra na kriyā ||</li>
          </ol>
        </li>
        <li class="verse" id="v5,18-18">
          <ol class="padas">
            <li>aparāmṛśyamāne 'pi svāpakāle sukhāśraye |</li>
            <li>sambhoge mṛduśayyādau prākpravṛttiś ca dṛśyate ||</li>
          </ol>
        </li>
        <li class="verse" id="v5,18-19">
          <ol class="padas">
            <li>bhogakāle 'nusandadhyāt phalaṃ yadi tu kaś cana |</li>
            <li>rathādikarmavad yāge śāstraṃ syād aprakalpakam ||</li>
          </ol>
        </li>
        <li class="verse" id="v5,18-20">
          <ol class="padas">
            <li>tava nityavibhutvābhyām ātmāno niṣkriyā yadi |</li>
            <li>sukhaduḥkhāvikāryāś ca kīdṛśo kartṛbhoktṛtā ||</li>
          </ol>
        </li>
        <li class="verse" id="v5,18-21">
          <ol class="padas">
            <li>atha kartṛtvavelāyāṃ duḥkhādeś cāpi janmani |</li>
            <li>prāgrūpād anyathātvaṃ syān nityatāsya virudhyate ||</li>
          </ol>
        </li>
        <li class="verse" id="v5,18-22">
          <ol class="padas">
            <li>nānityaśabdavācyatvam ātmano vinivāryate |</li>
            <li>vikriyāmātravācitve na hy ucchedo 'sya tāvatā ||</li>
          </ol>
        </li>
        <li class="verse" id="v5,18-23">
          <ol class="padas">
            <li>syātām atyantanāśe 'sya kṛtanāśākṛtāgamau |</li>
            <li>na tv avasthāntaraprāptau loke bālayuvādivat ||</li>
          </ol>
        </li>
        <li class="verse" id="v5,18-24">
          <ol class="padas">
            <li>avasthāntarabhāvyetat phalaṃ mama śubhāśubham |</li>
            <li>iti jñātvānutiṣṭhaṃś ca vijahac ceṣṭate janaḥ ||</li>
          </ol>
        </li>
        <li class="verse" id="v5,18-25">
          <ol class="padas">
            <li>anavasthāntaraprāptir dṛśyate na ca kasya cit |</li>
            <li>anucchedāt tu nānyatvaṃ bhoktur loko 'vagacchati ||</li>
          </ol>
        </li>
        <li class="verse" id="v5,18-26">
          <ol class="padas">
            <li>sukhaduḥkhādyavasthāś ca gacchann api naro mama |</li>
            <li>caitanyadravyasattādirūpaṃ naiva vimuñcati ||</li>
          </ol>
        </li>
        <li class="verse" id="v5,18-27">
          <ol class="padas">
            <li>duḥkhinaḥ sukhyavasthāyāṃ naśyeyuḥ sarva eva te |</li>
            <li>duḥkhitvaṃ cānuvarteta vināśe vikriyātmake ||</li>
          </ol>
        </li>
        <li class="verse" id="v5,18-28">
          <ol class="padas">
            <li>tasmād ubhayahānena vyāvṛttyanugamātmakaḥ |</li>
            <li>puruṣo 'bhyupagantavyaḥ kuṇḍalādiṣu svarṇatvat ||</li>
          </ol>
        </li>
        <li class="verse" id="v5,18-29">
          <ol class="padas">
            <li>na ca kartṛtvabhoktṛtve puṃso 'vasthāsam āśrite |</li>
            <li>tenāvasthāvatas tattvāt karttaivāpnoti tatphalam ||</li>
          </ol>
        </li>
        <li class="verse" id="v5,18-30">
          <ol class="padas">
            <li>na cāvasthāntarotpāde pūrvātyantaṃ vinaśyati |</li>
            <li>uttarānuguṇatvāt tu sāmānyātmani līyate ||</li>
          </ol>
        </li>
        <li class="verse" id="v5,18-31">
          <ol class="padas">
            <li>svarūpeṇa hy avasthānām anyonyasya virodhitā |</li>
            <li>aviruddhas tu sarvāsu sāmānyātmā pravartate ||</li>
          </ol>
        </li>
        <li class="verse" id="v5,18-32">
          <ol class="padas">
            <li>nairātmyavādapakṣe tu pūrvam evāvabudhyate |</li>
            <li>madvināśāt phalaṃ nasyānmatto 'nyasyātha vā bhavet ||</li>
          </ol>
        </li>
        <li class="verse" id="v5,18-33">
          <ol class="padas">
            <li>iti naiva pravṛttiḥ syān na ca vedapramāṇatā |</li>
            <li>janmānare 'bhyupete 'pi jñānamātrātmavādinām ||</li>
          </ol>
        </li>
        <li class="verse" id="v5,18-34">
          <ol class="padas">
            <li>jñānānāṃ kṣaṇikatvād dhi kartṛbhoktranyatā bhavet |</li>
            <li>niṣkriyatvāvibhutvābhyāṃ na ca dehāntarāśritiḥ ||</li>
          </ol>
        </li>
        <li class="verse" id="v5,18-35">
          <ol class="padas">
            <li>kartā ya eva santāno nanu bhoktā sa eva naḥ |</li>
            <li>vijñānakṣaṇabhedas tu tvadavasthāntaraiḥ samaḥ ||</li>
          </ol>
        </li>
        <li class="verse" id="v5,18-36">
          <ol class="padas">
            <li>kartṛtvam eva duḥsādhaṃ dīrghakāleṣu karmasu |</li>
            <li>satsu jñānasahastreṣu kulakalpopamaṃ hi tat ||</li>
          </ol>
        </li>
        <li class="verse" id="v5,18-37">
          <ol class="padas">
            <li>vyatirikto hi santāno yadi nābhyupagamyate |</li>
            <li>santāninām anityatvāt kartā kaś cin na labhyate ||</li>
          </ol>
        </li>
        <li class="verse" id="v5,18-38">
          <ol class="padas">
            <li>bhoktur atyantabhedāc ca prasajyetākṛtāgamaḥ |</li>
            <li>kṛtanāśaṃ tu na brūmaḥ kṛtaṃ naiva hi kena cit ||</li>
          </ol>
        </li>
        <li class="verse" id="v5,18-39">
          <ol class="padas">
            <li>santānānanyatāyāṃ tu vācoyuktyantareṇa te |</li>
            <li>tatra coktam, na cāvastu santānaḥ kartṛtāṃ vrajet ||</li>
          </ol>
        </li>
        <li class="verse" id="v5,18-40">
          <ol class="padas">
            <li>santānakṣaṇikatve ca tad eva, akṣaṇikas tv atha |</li>
            <li>siddhāntahāniḥ,   evaṃ ca so 'pi dravyāntaraṃ bhavet ||</li>
          </ol>
        </li>
        <li class="verse" id="v5,18-41">
          <ol class="padas">
            <li>ekā cāvyatiriktā ca santānibhyo 'tha santatiḥ |</li>
            <li>bhedābhedau prasaṅktavyau grāhyagrāhakayor yathā ||</li>
          </ol>
        </li>
        <li class="verse" id="v5,18-42">
          <ol class="padas">
            <li>tasmād atyantabhedo vā kathañ cid vāpi bhinnatā |</li>
            <li>santānasyety ayaṃ cātmā syād vaiśeṣikasāṃkhyayoḥ ||</li>
          </ol>
        </li>
        <li class="verse" id="v5,18-43">
          <ol class="padas">
            <li>santāno 'yaṃ sa eveti na tv abhedād vinā bhavet |</li>
            <li>vāyudopādisantāne vāyutvādir na bhidyate ||</li>
          </ol>
        </li>
        <li class="verse" id="v5,18-44">
          <ol class="padas">
            <li>jñānatvenāpy abhinnatvaṃ śūnyavāde nirākṛtam |</li>
            <li>tathaiva karmabhir veṣṭā phalārthaṃ cittavāsanā ||</li>
          </ol>
        </li>
        <li class="verse" id="v5,18-45">
          <ol class="padas">
            <li>na cātra vāsanākālaṃ kiñ cic cittam avasthitam |</li>
            <li>avastutvāc ca santānaḥ karmabhinaiva vāsyate ||</li>
          </ol>
        </li>
        <li class="verse" id="v5,18-46">
          <ol class="padas">
            <li>tatpāramparyajāte 'pi bhuñjāne karmaṇaḥ phalam |</li>
            <li>tādātmyena vinā spaṣṭau kṛtanāśākṛtāgamau ||</li>
          </ol>
        </li>
        <li class="verse" id="v5,18-47">
          <ol class="padas">
            <li>santānāntarajebhyaś ca yo hetuphalabhāvataḥ |</li>
            <li>viśeṣaḥ so 'pi dussādhaḥ, parihāro na cānayoḥ ||</li>
          </ol>
        </li>
        <li class="verse" id="v5,18-48">
          <ol class="padas">
            <li>tasminn asaty api brūyāḥ parihāraṃ tvam anyathā |</li>
            <li>samānapṛthivīvāsajñānatvādyaviśeṣataḥ ||</li>
          </ol>
        </li>
        <li class="verse" id="v5,18-49">
          <ol class="padas">
            <li>samāna iti nāpy etadekatvānugamād vinā |</li>
            <li>tena yaccittajaṃ tasya santāna iti vo mṛṣā ||</li>
          </ol>
        </li>
        <li class="verse" id="v5,18-50">
          <ol class="padas">
            <li>na hi yacchabdatacchabdau vartete bhinnavastuni |</li>
            <li>tenaikātmakataiṣṭavyā tatsantānātmavādibhiḥ ||</li>
          </ol>
        </li>
        <li class="verse" id="v5,18-51">
          <ol class="padas">
            <li>nanv anyatvaṃ vidanto 'pi putrādiphalasiddhaye |</li>
            <li>pravartante yathā tadvajjñānasantānino 'pi naḥ ||</li>
          </ol>
        </li>
        <li class="verse" id="v5,18-52">
          <ol class="padas">
            <li>anyatve ca samāne 'pi yathā vaṃśāntarodbhavāḥ |</li>
            <li>na labhante phalaṃ tadvat santānāntarajāḥ kṣaṇāḥ ||</li>
          </ol>
        </li>
        <li class="verse" id="v5,18-53">
          <ol class="padas">
            <li>na tāvad buddhir atraivam, api cātmaphalecchayā |</li>
            <li>putrādibharaṇe vṛttiḥ syāt tad apy atra nāsti te ||</li>
          </ol>
        </li>
        <li class="verse" id="v5,18-54">
          <ol class="padas">
            <li>phalāntaram anuddiśya na ca putrādi bibhrati |</li>
            <li>vinaṣṭasya tu nātmīyasantānabharaṇāt phalam ||</li>
          </ol>
        </li>
        <li class="verse" id="v5,18-55">
          <ol class="padas">
            <li>yas tv anenaiva mārgeṇa phalāntaram apīcchati |</li>
            <li>svasantānyantarair bhogyaṃ tatsantānāny upakārakam ||</li>
          </ol>
        </li>
        <li class="verse" id="v5,18-56">
          <ol class="padas">
            <li>anavasthedṛśī tasya svopabhogād ṛte bhavet |</li>
            <li>naiva hy anyo 'pi santānī kaś cit tasyātmavanmataḥ ||</li>
          </ol>
        </li>
        <li class="verse" id="v5,18-57">
          <ol class="padas">
            <li>yāvad yāvac ca dūrasthe santānini phalaṃ bhavet |</li>
            <li>tāvat tāvac ca tannaśyet sutarāṃ viprakarṣataḥ ||</li>
          </ol>
        </li>
        <li class="verse" id="v5,18-58">
          <ol class="padas">
            <li>bharaṇaṃ yadapatyānāṃ tiryagādiṣu dṛśyate |</li>
            <li>ajñānaṃ śaraṇaṃ tatra prājñānāṃ tu na yujyate ||</li>
          </ol>
        </li>
        <li class="verse" id="v5,18-59">
          <ol class="padas">
            <li>dehāntare ca buddhīnāṃ sañcāro nopapadyate |</li>
            <li>pūrvadehād bahir bhāvo na ca tāsāṃ pratīyate ||</li>
          </ol>
        </li>
        <li class="verse" id="v5,18-60">
          <ol class="padas">
            <li>vāyunā preryamāṇaṃ hi jvālādyanyatra sañcaret |</li>
            <li>buddheḥ kāraṇadeśāt tu preraṇaṃ nāsti kena cit ||</li>
          </ol>
        </li>
        <li class="verse" id="v5,18-61">
          <ol class="padas">
            <li>amūrtatvāt svayaṃ nāsāvutplutyā 'nyatra gacchati |</li>
            <li>jīvaddehe 'pi tenāsyā gamanaṃ nopapadyate ||</li>
          </ol>
        </li>
        <li class="verse" id="v5,18-62">
          <ol class="padas">
            <li>antarābhavadehas tu niṣiddho vindhyavāsinā |</li>
            <li>tadastitve pramāṇaṃ hi na kiñ cid avagamyate ||</li>
          </ol>
        </li>
        <li class="verse" id="v5,18-63">
          <ol class="padas">
            <li>sahasā jāyate tac ca sahasaiva vinaśyati |</li>
            <li>sūkṣmarūpādiyuktaṃ cety utprekṣāmātram eva tat ||</li>
          </ol>
        </li>
        <li class="verse" id="v5,18-64">
          <ol class="padas">
            <li>saty api jñānasañcāras tatra syān niṣpramāṇakaḥ |</li>
            <li>tena cānyaśarīreṣu punarnikṣepakalpanā ||</li>
          </ol>
        </li>
        <li class="verse" id="v5,18-65">
          <ol class="padas">
            <li>kalalādiṣu vijñānam astīty etac ca sāhasam |</li>
            <li>asañjātendriyatvād dhi na tatrārtho 'vagamyate ||</li>
          </ol>
        </li>
        <li class="verse" id="v5,18-66">
          <ol class="padas">
            <li>na cārthāvagater anyad rūpaṃ jñānasya yujyate |</li>
            <li>mūrcchādāv api tenāsya sadbhāvo nopapadyate ||</li>
          </ol>
        </li>
        <li class="verse" id="v5,18-67">
          <ol class="padas">
            <li>na cāpi śaktirūpeṇa tadā dhīr avatiṣṭhate |</li>
            <li>nirāśrayatvāc chaktīnāṃ sthitir na hy avakalpate ||</li>
          </ol>
        </li>
        <li class="verse" id="v5,18-68">
          <ol class="padas">
            <li>yadi bhūtendriyādhārā jñānaśaktir bhavet tataḥ |</li>
            <li>tac caitanyaṃ prasajyeta na ca janmāntaraṃ bhavet ||</li>
          </ol>
        </li>
        <li class="verse" id="v5,18-69">
          <ol class="padas">
            <li>pariṇāmavivekādyaiḥ śaktyabhivyaktyanugrahāt |</li>
            <li>tebhya eva bhaved buddhir na buddhyantarapūrvikā ||</li>
          </ol>
        </li>
        <li class="verse" id="v5,18-70">
          <ol class="padas">
            <li>tathaivottarakāle 'pi pūrvabuddher yad ucyate |</li>
            <li>buddhyantaraprasūtatvaṃ dṛṣṭānto 'tra na vidyate ||</li>
          </ol>
        </li>
        <li class="verse" id="v5,18-71">
          <ol class="padas">
            <li>athādhāravinirmuktā śaktiḥ syāt kalalādiṣu |</li>
            <li>paścād vijñānasiddhyartham ātmā śaktyabhidho bhavet ||</li>
          </ol>
        </li>
        <li class="verse" id="v5,18-72">
          <ol class="padas">
            <li>śaktyādhāraprakḷptau vā nātmano 'nyaḥ prakalpyate |</li>
            <li>jvālābudbudavad vṛttir na cādhārād dhiyām ||</li>
          </ol>
        </li>
        <li class="verse" id="v5,18-73">
          <ol class="padas">
            <li>jñānaśaktisvabhāvo 'to nityaḥ sarvagataḥ pumān |</li>
            <li>dehāntarakṣamaḥ kalpyaḥ so 'gacchann eva yokṣyate ||</li>
          </ol>
        </li>
        <li class="verse" id="v5,18-74">
          <ol class="padas">
            <li>yajamānatvam apy ātmā sakriyatvāt prapadyate |</li>
            <li>na parispanda evaikaḥ kriyā naḥ kaṇabhojivat ||</li>
          </ol>
        </li>
        <li class="verse" id="v5,18-75">
          <ol class="padas">
            <li>na ca svasamavetaiva kartṛbhiḥ kriyate kriyā |</li>
            <li>kriyā dhātvarthamātraṃ syād anyādhāre 'pi kartṛtā ||</li>
          </ol>
        </li>
        <li class="verse" id="v5,18-76">
          <ol class="padas">
            <li>sattājñānādirūpāṇāṃ kartā tāvat svayaṃ pumān |</li>
            <li>yo 'pi bhūtaparispandas tatrādhiṣṭānato bhavet ||</li>
          </ol>
        </li>
        <li class="verse" id="v5,18-77">
          <ol class="padas">
            <li>taduddeśapravṛtteś ca yā yā dehendriyaiḥ kriyā |</li>
            <li>kriyate puruṣeṇaiva sā sā sarvā kṛtocyate ||</li>
          </ol>
        </li>
        <li class="verse" id="v5,18-78">
          <ol class="padas">
            <li>naiva hy eṣāṃ pravṛttiḥ syāt puruṣeṇāparigrahe |</li>
            <li>asvātantryād ato naiṣāṃ parispande 'pi kartṛtā ||</li>
          </ol>
        </li>
        <li class="verse" id="v5,18-79">
          <ol class="padas">
            <li>tatkarmopārjitaiś cetaiḥ kriyamāṇeṣu karmasu |</li>
            <li>kartṛtā yajamānānām ṛtvikparaśukarmavat ||</li>
          </ol>
        </li>
        <li class="verse" id="v5,18-80">
          <ol class="padas">
            <li>yathā parikrayāmnānād ṛtvigdvārā kriyeṣyate |</li>
            <li>gamanādividhes tadvad bhūtadvāratvam āśritam ||</li>
          </ol>
        </li>
        <li class="verse" id="v5,18-81">
          <ol class="padas">
            <li>krayo yathātmano nāsti gamanādi tathaiva hi |</li>
            <li>vidhīyate ca tenātra paradvārāsya kartṛtā ||</li>
          </ol>
        </li>
        <li class="verse" id="v5,18-82">
          <ol class="padas">
            <li>yathā vā devadattasya cchedane kāṣṭhasaṃśrite |</li>
            <li>kartṛtvam evaṃ puṃsaḥ syāc charīragamanādiṣu ||</li>
          </ol>
        </li>
        <li class="verse" id="v5,18-83">
          <ol class="padas">
            <li>vyāpārāntaratas tatra kartṛtvaṃ ced ihāpi naḥ |</li>
            <li>saṅkalpasattvavattvābhyāṃ pumāniṣṭaḥ prayojakaḥ ||</li>
          </ol>
        </li>
        <li class="verse" id="v5,18-84">
          <ol class="padas">
            <li>sādhāraṇyena kartṛtvaṃ sattvavattvena karmasu |</li>
            <li>saṅkalpanaiḥ punarbhedāt pratikarmāsya kartṛtā ||</li>
          </ol>
        </li>
        <li class="verse" id="v5,18-85">
          <ol class="padas">
            <li>na ca sarvatra tulyatvaṃ syāt prayojakakarmaṇām |</li>
            <li>calanena hy asiṃ yoddhā prayuṅkte cchedanaṃ prati ||</li>
          </ol>
        </li>
        <li class="verse" id="v5,18-86">
          <ol class="padas">
            <li>senāpatis tu vācaiva bhṛtyānāṃ viniyojakaḥ |</li>
            <li>rājā sannidhimātreṇa viniyuṅkte kadā cana ||</li>
          </ol>
        </li>
        <li class="verse" id="v5,18-87">
          <ol class="padas">
            <li>tasmād acalato 'pi syāc calane kartṛtātmanaḥ |</li>
            <li>yathaivābhidyamānasya devadattasya bhettṛtā ||</li>
          </ol>
        </li>
        <li class="verse" id="v5,18-88">
          <ol class="padas">
            <li>karmāntarair yadā dānaṃ svavyāpāraḥ sa eva vā |</li>
            <li>bhūtakriyāsu puṃsaḥ syāt, tāni bhūtāntaraiḥ punaḥ ||</li>
          </ol>
        </li>
        <li class="verse" id="v5,18-89">
          <ol class="padas">
            <li>tāni bhūtāntarebhyaś cety evamādir na vidyate |</li>
            <li>karmakṣayāt tv anātmīyaiḥ kṛtaṃ karma na limpati ||</li>
          </ol>
        </li>
        <li class="verse" id="v5,18-90">
          <ol class="padas">
            <li>anvārambhaṇamānādāvaudumbaryādivarttini |</li>
            <li>svarūpāsambhavād yaṣṭuḥ śarīreṇaiva kartṛtā ||</li>
          </ol>
        </li>
        <li class="verse" id="v5,18-91">
          <ol class="padas">
            <li>tasmād yathākṛtau śāstraṃ pravṛttaṃ vyaktim āśrayet |</li>
            <li>tathā puṃsi pravṛttasya bhūtendriyasamāśrayaḥ ||</li>
          </ol>
        </li>
        <li class="verse" id="v5,18-92">
          <ol class="padas">
            <li>parair abhigatān pūrvam ātmahetun nirasyati |</li>
            <li>nety etāvad avacchedyam, vidharmāṇa ime yataḥ ||</li>
          </ol>
        </li>
        <li class="verse" id="v5,18-93">
          <ol class="padas">
            <li>athāvasthāntaraṃ tatra tathā mṛtyur apīṣyatām |</li>
          </ol>
        </li>
        <li class="verse" id="v5,18-94">
          <ol class="padas">
            <li>etāvan iha bhedaḥ syāc charīre dṛḍha eva yā |</li>
            <li>prāṇādyapagatis tatra nimittaṃ na pratīyate ||</li>
          </ol>
        </li>
        <li class="verse" id="v5,18-95">
          <ol class="padas">
            <li>guṇo dravyavināśād vā vināśam upagacchati |</li>
            <li>guṇāntaropapātād vā tasmād utkṛtya nāśyate ||</li>
          </ol>
        </li>
        <li class="verse" id="v5,18-96">
          <ol class="padas">
            <li>na tāvat tad dvayaṃ mṛtyau sarvasyaivopalabhyate |</li>
            <li>avinaṣṭaśarīrasya prāṇādiś cāpagacchati ||</li>
          </ol>
        </li>
        <li class="verse" id="v5,18-97">
          <ol class="padas">
            <li>tasmān na dehadharmatvaṃ prāṇāder iti gamyate |</li>
            <li>tasmin dṛṣṭe 'py asadbhāvāt sragvilepanagandhavat ||</li>
          </ol>
        </li>
        <li class="verse" id="v5,18-98">
          <ol class="padas">
            <li>bahirvṛttitvam apy asti prāṇāder iti gamyate |</li>
            <li>parendriyaiḥ, sukhādis tu nāntaratvāt pratīyate ||</li>
          </ol>
        </li>
        <li class="verse" id="v5,18-99">
          <ol class="padas">
            <li>prahṛṣṭavadanatvādiliṅgagamyaṃ sadaiva hi |</li>
            <li>antaḥsthiter na dṛṣṭiś cet, pāṭite 'py anupagrahāt ||</li>
          </ol>
        </li>
        <li class="verse" id="v5,18-100">
          <ol class="padas">
            <li>antaḥśarīre rūpādi pāṭitasyopalabhyate |</li>
            <li>na sukhādiḥ, ago 'syāsau na manobuddhivad guṇaḥ ||</li>
          </ol>
        </li>
        <li class="verse" id="v5,18-101">
          <ol class="padas">
            <li>guṇatvād āśritatvaṃ hi sukhādeḥ syād rasādivat |</li>
            <li>ya āśritaḥ sa ātmā,   iti bruvāṇasyaitaduttaram ||</li>
          </ol>
        </li>
        <li class="verse" id="v5,18-102">
          <ol class="padas">
            <li>puṇānāṃ paratantratvāt guṇavān anumīyate |</li>
            <li>siddhe guṇatve tat tv asmān pratyasiddhaṃ sukhādiṣu ||</li>
          </ol>
        </li>
        <li class="verse" id="v5,18-103">
          <ol class="padas">
            <li>bhedena kim upanyastā tulyanyāyecchayā smṛtiḥ |</li>
            <li>ubhayaṃ na hy adṛṣṭe 'rthe vāsanātaś ca siddhyati ||</li>
          </ol>
        </li>
        <li class="verse" id="v5,18-104">
          <ol class="padas">
            <li>upalabdhimanāśritya smṛtyaivecchopajāyate |</li>
            <li>upalabdhisamāno 'syāḥ kartā naikāntato bhavet ||</li>
          </ol>
        </li>
        <li class="verse" id="v5,18-105">
          <ol class="padas">
            <li>upalabdhyanusāreṇa smṛtyātmā punar iṣyate |</li>
            <li>samānas tena kartāsti tadarthaṃ punar ucyate ||</li>
          </ol>
        </li>
        <li class="verse" id="v5,18-106">
          <ol class="padas">
            <li>tatrāpi tu samānāyāṃ santatau vāsanā yataḥ |</li>
            <li>tasmāt saty api bhinnatve smaraṇaṃ vyavatiṣṭate ||</li>
          </ol>
        </li>
        <li class="verse" id="v5,18-107">
          <ol class="padas">
            <li>hetuṣv evaṃ parokteṣu pratiṣiddheṣu samprati |</li>
            <li>ahampratyayavijñeyaḥ svayamātmopapādyate ||</li>
          </ol>
        </li>
        <li class="verse" id="v5,18-108">
          <ol class="padas">
            <li>ahaṃ yāmīty ahaṃśabdaḥ śarīrārthaḥ prayujyate |</li>
            <li>gantṛtvāt tasya, na hy ātmā gamanaṃ pratipadyate ||</li>
          </ol>
        </li>
        <li class="verse" id="v5,18-109">
          <ol class="padas">
            <li>smaraṇapratyabhijñāne bhavetāṃ vāsanāvaśāt |</li>
            <li>anyārthaviṣaye, jñātuḥ pratyabhijñā tu durlabhā ||</li>
          </ol>
        </li>
        <li class="verse" id="v5,18-110">
          <ol class="padas">
            <li>ahaṃ vedmīty ahaṃ buddhir jñātāram adhigacchati |</li>
            <li>tatra syād jñātṛvijñānaṃ tadādhāro 'tha vā pumān ||</li>
          </ol>
        </li>
        <li class="verse" id="v5,18-111">
          <ol class="padas">
            <li>kṛtaṃ bhūtendriyāṇāṃ ca caitanyapratiṣedhanam |</li>
            <li>samastavyastasaṅghātavivekapariṇāminām ||</li>
          </ol>
        </li>
        <li class="verse" id="v5,18-112">
          <ol class="padas">
            <li>sāṅkhyādibhiḥ,   aśuddhatvāt saṅghātāt sanniveśataḥ |</li>
            <li>mṛtavac ca śarīratvād bhūtatvād bāhyabhūtavat ||</li>
          </ol>
        </li>
        <li class="verse" id="v5,18-113">
          <ol class="padas">
            <li>cetanatve hi sarveṣāṃ na sambandhaḥ parasparam |</li>
            <li>samatvāt, ekacaitanye 'nyasyāṅgatvaṃ virudhyate ||</li>
          </ol>
        </li>
        <li class="verse" id="v5,18-114">
          <ol class="padas">
            <li>saṅghātasanniveśau ca na staḥ pārārthyavarjitau |</li>
            <li>bhoktā ca cetanaḥ kaś cid astīty atrāviruddhatā ||</li>
          </ol>
        </li>
        <li class="verse" id="v5,18-115">
          <ol class="padas">
            <li>yadi syād jñānamātraṃ ca kṣaṇikaṃ jñātṛ tatra vaḥ |</li>
            <li>na bhavet pratyabhijñānaṃ pūrvajñātari samprati ||</li>
          </ol>
        </li>
        <li class="verse" id="v5,18-116">
          <ol class="padas">
            <li>jñātavān aham evedaṃ puredānīṃ ca vedmy aham |</li>
            <li>tasya jñānakṣaṇaḥ ko nu viṣayaḥ parikalpyatām ||</li>
          </ol>
        </li>
        <li class="verse" id="v5,18-117">
          <ol class="padas">
            <li>pūrvavṛtte hi viṣaye jñātavān iti sambhavet |</li>
            <li>jānāmīti na satyaṃ syān nedānīṃ vetty asau tataḥ ||</li>
          </ol>
        </li>
        <li class="verse" id="v5,18-118">
          <ol class="padas">
            <li>yadīdānīntano grāhyo jānāmīty upapadyate |</li>
            <li>jñātavān ity ado 'satyaṃ naivājñāsīdayaṃ yataḥ ||</li>
          </ol>
        </li>
        <li class="verse" id="v5,18-119">
          <ol class="padas">
            <li>ubhayagrāhyatāṃ tu dvayam apy anṛtaṃ bhavet |</li>
            <li>na hy etau jñātavantau vā jānīto vādhunā punaḥ ||</li>
          </ol>
        </li>
        <li class="verse" id="v5,18-120">
          <ol class="padas">
            <li>santāno na ca tadgrāhyo dvairūpyasyāsambhavāt |</li>
            <li>jñātavān na hy asau pūrvam avastutvān na vādhunā ||</li>
          </ol>
        </li>
        <li class="verse" id="v5,18-121">
          <ol class="padas">
            <li>sāmānyaṃ na ca kiñ cit te jñātṛ pūrvāparakṣaṇe |</li>
            <li>sādṛśyāt pratyabhijñā cen na syād asadṛśeṣu sā ||</li>
          </ol>
        </li>
        <li class="verse" id="v5,18-122">
          <ol class="padas">
            <li>gām ahaṃ jñātavān pūrvam aśvaṃ jānāmy ahaṃ punaḥ |</li>
            <li>atha jñātṛtvasāmānyaṃ tat syād dehāntareṣv api ||</li>
          </ol>
        </li>
        <li class="verse" id="v5,18-123">
          <ol class="padas">
            <li>tatra sarveṇa vijñāte bhaved aham iti smṛtiḥ |</li>
            <li>ekasantānaje cāpi sa iti syāt kṣaṇe matiḥ ||</li>
          </ol>
        </li>
        <li class="verse" id="v5,18-124">
          <ol class="padas">
            <li>yathā dehāntarajñāne ghaṭādau vā bahiḥ sthite |</li>
            <li>jñātari pratyabhijñāṃ ca vāsanā kartum arhati ||</li>
          </ol>
        </li>
        <li class="verse" id="v5,18-125">
          <ol class="padas">
            <li>nātasmin sa iti jñānaṃ na hy asau bhrāntikāraṇam |</li>
            <li>na cāhampratyayo bhrāntir iṣṭo bādhakavarjanāt ||</li>
          </ol>
        </li>
        <li class="verse" id="v5,18-126">
          <ol class="padas">
            <li>jñātur anyaś ca viṣayas tasya na syāt svabhāvataḥ |</li>
            <li>ahaṃ pratyayavijñeyo jñātā naḥ sarvadaiva hi ||</li>
          </ol>
        </li>
        <li class="verse" id="v5,18-127">
          <ol class="padas">
            <li>guruḥ sthūlaḥ kṛśo vāham iti dehe 'pi yā matiḥ |</li>
            <li>bhrāntiḥ sā, bhedarūpaṃ hi guru me tad itīṣyate ||</li>
          </ol>
        </li>
        <li class="verse" id="v5,18-128">
          <ol class="padas">
            <li>idaṃ mamedṛśaṃ cakṣurmano me bhrāntam ity api |</li>
            <li>indriyeṣv api bhedena vyavahāraś ca dṛśyate ||</li>
          </ol>
        </li>
        <li class="verse" id="v5,18-129">
          <ol class="padas">
            <li>ajñātṛtvasya siddhatvād virodhād bhedavaty api |</li>
            <li>pratyāsattinimittas tu syād abhedamatir bhramaḥ ||</li>
          </ol>
        </li>
        <li class="verse" id="v5,18-130">
          <ol class="padas">
            <li>mamātmeti matibhedavyapadeśena yātmanaḥ |</li>
            <li>tatrāvasthātmanā bhedaṃ jñānasyāśritya kalpanā ||</li>
          </ol>
        </li>
        <li class="verse" id="v5,18-131">
          <ol class="padas">
            <li>mametyetasya mukhyārtho nātmano 'nyaḥ pratīyate |</li>
            <li>tenāsau bhedahetuḥ syād, bhedaś ca jñānahetukaḥ ||</li>
          </ol>
        </li>
        <li class="verse" id="v5,18-132">
          <ol class="padas">
            <li>ye cehājñātanānātvās teṣāṃ deheṣv ahaṃ matiḥ |</li>
            <li>tatrāpy ātmābhimānenety ahambuddhir dhruvātmani ||</li>
          </ol>
        </li>
        <li class="verse" id="v5,18-133">
          <ol class="padas">
            <li>ye tu vijñātanānātvās te deheṣv anahaṃkṛtāḥ |</li>
            <li>jānāmy aham itīdaṃ tu jñānaṃ naiva nivarttate ||</li>
          </ol>
        </li>
        <li class="verse" id="v5,18-134">
          <ol class="padas">
            <li>tannivṛttau na teṣāṃ syād dhyānaṃ śiṣyopadeśane |</li>
            <li>pravṛttir dṛśyate sā ca, tenātmā taiḥ pratīyate ||</li>
          </ol>
        </li>
        <li class="verse" id="v5,18-135">
          <ol class="padas">
            <li>śāstrādavardhavijñāte yady ahaṃ jñātavān iti |</li>
            <li>nāvagacchet tataḥ sarvaḥ pravartetāditaḥ punaḥ ||</li>
          </ol>
        </li>
        <li class="verse" id="v5,18-136">
          <ol class="padas">
            <li>tenāsmāt pratyabhijñānāt sarvalokāvadhāritāt |</li>
            <li>nairātmyavādabādhaḥ syāt, ete ca pratihetavaḥ ||</li>
          </ol>
        </li>
        <li class="verse" id="v5,18-137">
          <ol class="padas">
            <li>hyastanāhammatigrāhyo jñātādyāpy anuvarttate |</li>
            <li>ahaṃpratyayagamyatvād idānīntaboddhṛvat ||</li>
          </ol>
        </li>
        <li class="verse" id="v5,18-138">
          <ol class="padas">
            <li>eṣa vā hyo bhavej jñātā jñātṛtvāt tat eva vā |</li>
            <li>hyastanajñātṛvat, teṣāṃ pratyayānāṃ ca sādhyatā ||</li>
          </ol>
        </li>
        <li class="verse" id="v5,18-139">
          <ol class="padas">
            <li>ekasantānasambandhijñātrahampratyayatvataḥ |</li>
            <li>hyastanādyatanāḥ save tulyārthaś caikabuddhivat ||</li>
          </ol>
        </li>
        <li class="verse" id="v5,18-140">
          <ol class="padas">
            <li>vedādevātmanāstitvaṃ yo nāma pratipadyate |</li>
            <li>virodhaṃ vātmanā brūyāt taṃ prati brāhmaṇābhidhā ||</li>
          </ol>
        </li>
        <li class="verse" id="v5,18-141">
          <ol class="padas">
            <li>anyathānupapatteś ca vidhinātmanyapekṣite |</li>
            <li>astitvadyotanād etair arthākṣiptasamarthanam ||</li>
          </ol>
        </li>
        <li class="verse" id="v5,18-142">
          <ol class="padas">
            <li>śāntāyāṃ vācyaśaktāyām ātmā kena prakāśyate |</li>
            <li>ātmanaiva prakāśyo 'yam ātmā jyotir itīritam ||</li>
          </ol>
        </li>
        <li class="verse" id="v5,18-143">
          <ol class="padas">
            <li>agrāhya iti sāmānyāt sarveṇeti pratīyate |</li>
            <li>ātmajyotiṣṭvavacanāt parair ity avatiṣṭhate ||</li>
          </ol>
        </li>
        <li class="verse" id="v5,18-144">
          <ol class="padas">
            <li>arthād evārthabuddhir yā sā śuddhaivopamocyate |</li>
            <li>sādṛśyabodhanaṃ śabdair upamānāgamau punaḥ ||</li>
          </ol>
        </li>
        <li class="verse" id="v5,18-145">
          <ol class="padas">
            <li>ātmajñānāvinābhūtadṛṣṭaceṣṭānirūpaṇāt |</li>
            <li>pareṣām ātmavijñānam anumānād udāhṛtam ||</li>
          </ol>
        </li>
        <li class="verse" id="v5,18-146">
          <ol class="padas">
            <li>sadasannāśyanāśātmaparikīrtanam ūḍhayā |</li>
            <li>coditaḥ pūrvapakṣo 'yam iti siddhāntam abravīt ||</li>
          </ol>
        </li>
        <li class="verse" id="v5,18-147">
          <ol class="padas">
            <li>avināśī svarūpeṇa puruṣo yā tu nāśitā |</li>
            <li>mātrāṇāṃ sā 'dhikārāṇām, bhūtādīnām asaṃjñitā ||</li>
          </ol>
        </li>
        <li class="verse" id="v5,18-148">
          <ol class="padas">
            <li>ity āha nāsti kyanirākariṣṇur ātmāstitāṃ bhāṣyakṛdatra yuktyā |</li>
            <li>dṛḍhatvam etadviṣayaś ca bodhaḥ prayāti vedāntaniṣevaṇena ||</li>
          </ol>
        </li>
      </ol>
      <h1 id="6_śabdanityatādhikaraṇa_SNA">{6 śabdanityatādhikaraṇa SNA}</h1>
      <ol class="verses">
        <li class="verse" id="v6-1">
          <ol class="padas">
            <li>yady anityatvapakṣe 'pi śabdād artho 'vagamyate |</li>
            <li>anādir vyavahāraś ca nityatvaṃ kiṃ nu sādhyate ||</li>
          </ol>
        </li>
        <li class="verse" id="v6-2">
          <ol class="padas">
            <li>satyam icchanti te 'py evaṃ nyāyas tatra parīkṣyate |</li>
            <li>na parābhyupagatyaiva prāmāṇyam avatiṣṭhate ||</li>
          </ol>
        </li>
        <li class="verse" id="v6-3">
          <ol class="padas">
            <li>yadā hi kṣaṇikaḥ śabdo na śakto 'rthāvadhāraṇe |</li>
            <li>yuktyāvadhāryate tatra nirmalā vedadhīr bhavet ||</li>
          </ol>
        </li>
        <li class="verse" id="v6-4">
          <ol class="padas">
            <li>nirmūlair api vijñānair dṛṣṭārtheṣu bhaved gatiḥ |</li>
            <li>śrutimātrāśrayatvāt tu dharmo dauḥsthityam āśritaḥ ||</li>
          </ol>
        </li>
        <li class="verse" id="v6-5">
          <ol class="padas">
            <li>anādivyavahāratvam ādimad vastusaṃśrayam |</li>
            <li>pratyākhyeyam, ghaṭatvādijātau vyaktibhramo hi saḥ ||</li>
          </ol>
        </li>
        <li class="verse" id="v6-6">
          <ol class="padas">
            <li>sthite kūṭasthanityatve vyavahārasya nityatā |</li>
            <li>kūṭasthena vinaitena na tasyālambanaṃ bhavet ||</li>
          </ol>
        </li>
        <li class="verse" id="v6-7">
          <ol class="padas">
            <li>prasiddhatvād ṛte sarvo vyavahāro hi neṣyate |</li>
            <li>tasmād vedapramāṇārthaṃ nityatvam iha sādhyate ||</li>
          </ol>
        </li>
        <li class="verse" id="v6-8">
          <ol class="padas">
            <li>parasparāvinābhāvād anityakṛtakatvayoḥ |</li>
            <li>kāraṇaṃ dvayasiddhyarthaṃ kiñ cit kasya cid ucyate ||</li>
          </ol>
        </li>
        <li class="verse" id="v6-9">
          <ol class="padas">
            <li>nānādeśāvagamyatvād yugapat tulyabuddhibhiḥ |</li>
            <li>asmābhiḥ, kṛtakaḥ śabdo bhaved akṣaralekhyavat ||</li>
          </ol>
        </li>
        <li class="verse" id="v6-10">
          <ol class="padas">
            <li>yaugapadyopalambhād vā bhedo bhedāc ca kāryatā |</li>
            <li>avibhutve hi yugapannaiko nānāvagamyate ||</li>
          </ol>
        </li>
        <li class="verse" id="v6-11">
          <ol class="padas">
            <li>kārtyena cāvagamyatvād ekadeśe ghaṭādivat |</li>
            <li>śabdasyāvibhūtā, tasmād anyatāsya mukhāntare ||</li>
          </ol>
        </li>
        <li class="verse" id="v6-12">
          <ol class="padas">
            <li>ekaḥ sann ekadeśastho yadaikena prayujyate |</li>
            <li>tadā vaktrantare na syād ekavaktṛmukhādivat ||</li>
          </ol>
        </li>
        <li class="verse" id="v6-13">
          <ol class="padas">
            <li>kāryatve syāt kriyābhedāt phalabhedaḥ pratikriyam |</li>
            <li>tenaikabuddhiḥ sādṛśyāt sphuṭe 'nyatve 'vakalpate ||</li>
          </ol>
        </li>
        <li class="verse" id="v6-14">
          <ol class="padas">
            <li>nityatve tv ekabuddheḥ syān na kiñ cid bhrāntikāraṇam |</li>
            <li>kāmaṃ deśā iti nyāyāt tac caikatvaṃ viruddhyate ||</li>
          </ol>
        </li>
        <li class="verse" id="v6-15">
          <ol class="padas">
            <li>na ca vyañjakabhedena deśabhedopalambhanam |</li>
            <li>pradīpair bhinnadeśasthair na bhinno vyajyate ghaṭaḥ ||</li>
          </ol>
        </li>
        <li class="verse" id="v6-16">
          <ol class="padas">
            <li>vyomānavayavaṃ caiṣāṃ dhvanīnām āśrayo matam |</li>
            <li>savyaṅgyānām ataḥ sarvair vyaktir ekatra te bhavet ||</li>
          </ol>
        </li>
        <li class="verse" id="v6-17">
          <ol class="padas">
            <li>vastvantaravikāryatvāt smṛtisādṛśyasādhitāt |</li>
            <li>ikārāder anityatvaṃ dadhikṣīraguḍādivat ||</li>
          </ol>
        </li>
        <li class="verse" id="v6-18">
          <ol class="padas">
            <li>hetuvṛddhyanusāritvāt kāryatāsya ghaṭādivat |</li>
            <li>na hi dīpasahasre 'pi vyañjake varddhate ghaṭaḥ ||</li>
          </ol>
        </li>
        <li class="verse" id="v6-19">
          <ol class="padas">
            <li>anaikāntikatā tāvaddhetūnām iha kathyate |</li>
            <li>prayatnānantarā dṛṣṭir nitye 'pi na viruddhyate ||</li>
          </ol>
        </li>
        <li class="verse" id="v6-20">
          <ol class="padas">
            <li>tasmāt tatraiva dṛṣṭatvād anyatrādṛṣṭakalpanā |</li>
            <li>prāgūrdhvānupalabdho ced dhetutvena vivakṣite ||</li>
          </ol>
        </li>
        <li class="verse" id="v6-21">
          <ol class="padas">
            <li>jātyaulūkyasya, sāṃkhyasya caitanyenātmavartinā |</li>
            <li>śākyasyāpi tv anaikāntaḥ kṣaṇikavyatirekibhiḥ ||</li>
          </ol>
        </li>
        <li class="verse" id="v6-22">
          <ol class="padas">
            <li>pratisaṃkhyāpratisaṃkhyānirodhavyom abhistribhiḥ |</li>
            <li>buddhipūrvaṃ vināśe hi pratisaṃkhyānirodhadhīḥ ||</li>
          </ol>
        </li>
        <li class="verse" id="v6-23">
          <ol class="padas">
            <li>abuddhipūrvakas teṣāṃ nirodho 'pratisaṃkhyayā |</li>
            <li>tau ca dvāv apy anāśitvād iṣṭāvakṛtakāv api ||</li>
          </ol>
        </li>
        <li class="verse" id="v6-24">
          <ol class="padas">
            <li>āhuḥ svabhāvasiddhaṃ hi te vināśam ahetukam |</li>
            <li>hetur yasya vināśo 'pi tasya dṛṣṭo 'ṅkurādivat ||</li>
          </ol>
        </li>
        <li class="verse" id="v6-25">
          <ol class="padas">
            <li>vināśasya vināśas tu nāsti tasmād akṛtrimaḥ |</li>
            <li>bhavati hy agnisambandhāt kāṣṭād aṅgārasantatiḥ ||</li>
          </ol>
        </li>
        <li class="verse" id="v6-26">
          <ol class="padas">
            <li>mudgarādihatāc cāpi kapālaṃ jāyatte ghaṭāt |</li>
            <li>svābhāviko vināśas tu jātamātrapratiṣṭitaḥ ||</li>
          </ol>
        </li>
        <li class="verse" id="v6-27">
          <ol class="padas">
            <li>sūkṣmaḥ sadṛśasantānadṛtter anupalakṣitaḥ |</li>
            <li>yadā vilakṣaṇo hetuḥ patet sadṛśasantatau ||</li>
          </ol>
        </li>
        <li class="verse" id="v6-28">
          <ol class="padas">
            <li>vilakṣaṇena kāryeṇa sthūlo 'bhivyajyate tadā |</li>
            <li>tenāsadṛśasantāno hetoḥ sañjāyate yataḥ ||</li>
          </ol>
        </li>
        <li class="verse" id="v6-29">
          <ol class="padas">
            <li>tenaivākriyamāṇo 'pi nāśo 'bhivyajyate sphūṭaḥ |</li>
            <li>sa mudgaraprahārādiprayatnānantarīyakaḥ ||</li>
          </ol>
        </li>
        <li class="verse" id="v6-30">
          <ol class="padas">
            <li>yasmād akṛtako dṛṣṭo, hetuḥ syād vyabhicāryataḥ |</li>
            <li>ākāśam api nityaṃ sad yadā bhūmijalāvṛtam ||</li>
          </ol>
        </li>
        <li class="verse" id="v6-31">
          <ol class="padas">
            <li>vyajyate tadapohena svananotsecanādibhiḥ |</li>
            <li>prayatnānantaraṃ jñānaṃ tadā tatrāpi dṛśyate ||</li>
          </ol>
        </li>
        <li class="verse" id="v6-32">
          <ol class="padas">
            <li>tenānaikāntiko hetur yaduktaṃ tatra darśanāt |</li>
            <li>atha sthagitam apy etad asty evety anumīyate ||</li>
          </ol>
        </li>
        <li class="verse" id="v6-33">
          <ol class="padas">
            <li>tirohitānabhivyakteḥ śabdabuddhiprabandhavat |</li>
            <li>śabdasyaivānavasthānād iti hetuṃ vaded yadi ||</li>
          </ol>
        </li>
        <li class="verse" id="v6-34">
          <ol class="padas">
            <li>asthānād ity ayaṃ hetus tadānaikāntiko bhavet |</li>
            <li>ākāśadhīprabandho hi tadā tasmin na tiṣṭati ||</li>
          </ol>
        </li>
        <li class="verse" id="v6-35">
          <ol class="padas">
            <li>tirohitānabhivyakteḥ śabdabuddhiprabandhavat |</li>
            <li>śabdasyaivānavasthanād iti hetuṃ vaded yadi ||</li>
          </ol>
        </li>
        <li class="verse" id="v6-36">
          <ol class="padas">
            <li>asiddha eva vaktavyas tato 'bhivyaktivādinā |</li>
            <li>tadvyāpārakṛtatve 'pi vyaṅgyair mūlodakādibhiḥ ||</li>
          </ol>
        </li>
        <li class="verse" id="v6-37">
          <ol class="padas">
            <li>kutakatve 'pi teṣāṃ hi notpattiḥ khananādinā |</li>
            <li>na cāccāraṇato 'nyāsti śabdasyotpādikā kriyā ||</li>
          </ol>
        </li>
        <li class="verse" id="v6-38">
          <ol class="padas">
            <li>nibandharyasatīty evaṃ viśiṣṭe 'pi, tathaiva naḥ |</li>
            <li>abandhāḥ syur yaditeṣām abodho hetvabhāvataḥ ||</li>
          </ol>
        </li>
        <li class="verse" id="v6-39">
          <ol class="padas">
            <li>vyañjakābhāvataḥ śabde 'py abodho badhirādivat |</li>
            <li>tasyaiva vā nibandhṛtve bhaved dhetor asiddhatā ||</li>
          </ol>
        </li>
        <li class="verse" id="v6-40">
          <ol class="padas">
            <li>atha pūrvāparāsattvaṃ hitus tatrāpy asiddhatā |</li>
            <li>sann eva sādhānābhāvāc chabdo naivopalabhyate ||</li>
          </ol>
        </li>
        <li class="verse" id="v6-41">
          <ol class="padas">
            <li>kṣaṇikaṃ sādhanaṃ cāsya buddhir apy anuvartate |</li>
            <li>meghāndhakāraśarvaryā vidyujjanitadṛṣṭivat ||</li>
          </ol>
        </li>
        <li class="verse" id="v6-42">
          <ol class="padas">
            <li>yathā ghaṭāder dīpādir abhivyañjaka iṣyate |</li>
            <li>cakṣuṣo'nugrahād evaṃ dhvaniḥ syāc chrītrasaṃskṛteḥ ||</li>
          </ol>
        </li>
        <li class="verse" id="v6-43">
          <ol class="padas">
            <li>na ca paryanuyogo 'tra kenākāreṇa saṃskṛtiḥ |</li>
            <li>utpattāv api tulyatvāc chaktis tatrāpy atīndriyā ||</li>
          </ol>
        </li>
        <li class="verse" id="v6-44">
          <ol class="padas">
            <li>nityaṃ kāryānumeyā ca śaktiḥ kim anuyujyate |</li>
            <li>tadbhāvabhāvitāmātraṃ pramāṇaṃ tatra gamyate ||</li>
          </ol>
        </li>
        <li class="verse" id="v6-45">
          <ol class="padas">
            <li>ato 'tīndriyayaivete śaktyā śaktim atīndriyām |</li>
            <li>indriyasyādadhānāḥ syuḥ śabdābhivyaktihetavaḥ ||</li>
          </ol>
        </li>
        <li class="verse" id="v6-46">
          <ol class="padas">
            <li>vyañjako nānyajātiś cet, śrotraṃ śabdasya te katham |</li>
            <li>pārthivānāṃ ghaṭādīnāṃ pradopādiś ca taijasaḥ ||</li>
          </ol>
        </li>
        <li class="verse" id="v6-47">
          <ol class="padas">
            <li>ātmādisamprayoge ca kāryaiḥ syāt tulyajātitā |</li>
            <li>jātir yā kā cid iṣṭā cet sā no 'trāpi bhaviṣyati ||</li>
          </ol>
        </li>
        <li class="verse" id="v6-48">
          <ol class="padas">
            <li>upalabdhinimittāc ca nānyad vyañjakam ucyate |</li>
            <li>tasmād yathopalabdhatvāt sa jātivyañjako bhavet ||</li>
          </ol>
        </li>
        <li class="verse" id="v6-49">
          <ol class="padas">
            <li>tathā tadavinābhāvād vijātīyo bhaviṣyati |</li>
            <li>vāyavīyānabhijñatvāt tālvādisthābhimānataḥ ||</li>
          </ol>
        </li>
        <li class="verse" id="v6-50">
          <ol class="padas">
            <li>anabhivyañjakatvārtham āhoparatayor api |</li>
            <li>vāyavīradhiyaivoktaṃ na nūnam iti cottaram ||</li>
          </ol>
        </li>
        <li class="verse" id="v6-51">
          <ol class="padas">
            <li>abhighātavacas taḥ prāgevaṃ gūḍhadhiyāvubhau |</li>
            <li>yadi śabdam itīhāpi tredhābhivyaktisambhavaḥ ||</li>
          </ol>
        </li>
        <li class="verse" id="v6-52">
          <ol class="padas">
            <li>sā hi syāc chabdasaṃskārādindriyasyobhayasya vā |</li>
            <li>tatra sarvaiḥ pratīyeta śabdaḥ saṃskriyate yadi ||</li>
          </ol>
        </li>
        <li class="verse" id="v6-53">
          <ol class="padas">
            <li>nirbhāgasya vibhor na syād ekadeśe hi saṃskriyā |</li>
            <li>na cāsyādhārabhedena saṃskāraniyamo bhavet ||</li>
          </ol>
        </li>
        <li class="verse" id="v6-54">
          <ol class="padas">
            <li>yataḥ śabdo nirādhāro vyomātmādivad eva ca |</li>
            <li>athāpy ākāśam ādhāras tatrānavayave 'sati ||</li>
          </ol>
        </li>
        <li class="verse" id="v6-55">
          <ol class="padas">
            <li>na syāt pradeśasaṃskāraḥ,   kṛtsnaśabdamater api |</li>
            <li>na hi sāmastyarūpeṇa yāvad vyoma vyavasthitaḥ ||</li>
          </ol>
        </li>
        <li class="verse" id="v6-56">
          <ol class="padas">
            <li>śaktyate sakalo boddhum ekadeśena saṃskṛtaḥ |</li>
            <li>ākāśaśrotrapakṣe ca vibhutvāt prāptitulyatā ||</li>
          </ol>
        </li>
        <li class="verse" id="v6-57">
          <ol class="padas">
            <li>dūrabhāve 'pi śabdānām iti jñānaṃ prasajyate |</li>
            <li>śrotrasya caivam ekatvaṃ sarvaprāṇabhṛtāṃ bhavet ||</li>
          </ol>
        </li>
        <li class="verse" id="v6-58">
          <ol class="padas">
            <li>tenaikaśrutivelāyāṃ śṛṇuyuḥ sarva eva te |</li>
            <li>tasyānavayavatvāc ca na dharmādharmasaṃskṛtaḥ ||</li>
          </ol>
        </li>
        <li class="verse" id="v6-59">
          <ol class="padas">
            <li>nabhodeśo bhavec chrotraṃ vyavasthādvayasiddhayate |</li>
            <li>vaiśeṣikādisiddhānteṣv evaṃ tāvat prasajyate ||</li>
          </ol>
        </li>
        <li class="verse" id="v6-60">
          <ol class="padas">
            <li>kāpile 'pi vibhutvena śrotrāder iyam eva dik |</li>
            <li>sakṛc ca saṃskṛtaṃ śrotraṃ sarvaśabdān prabodhayet ||</li>
          </ol>
        </li>
        <li class="verse" id="v6-61">
          <ol class="padas">
            <li>ghaṭāyonmīlitaṃ cakṣuḥ paṭaṃ na hi na budhyate |</li>
            <li>etad eva prasaṅktavyaṃ viṣayasyāpi saṃskṛtau ||</li>
          </ol>
        </li>
        <li class="verse" id="v6-62">
          <ol class="padas">
            <li>samānadeśavartitvāt saṃskāro 'py aviśeṣataḥ |</li>
            <li>sthiravāyvapanītyā ca saṃskāro 'sya bhavan bhavet ||</li>
          </ol>
        </li>
        <li class="verse" id="v6-63">
          <ol class="padas">
            <li>dṛṣṭaṃ vāvaraṇāpāye taddeśānyopalambhanam |</li>
            <li>saṃskṛtāsaṃskṛtatve ca śabdaikatve na siddhyataḥ ||</li>
          </ol>
        </li>
        <li class="verse" id="v6-64">
          <ol class="padas">
            <li>ekāvasthābhyupeto vā sarvair jñāyeta vā na vā |</li>
            <li>pratyekābhihitā doṣāḥ syur dvayor api saṃskṛtau ||</li>
          </ol>
        </li>
        <li class="verse" id="v6-65">
          <ol class="padas">
            <li>tena prādeśikaṃ jñānaṃ na kṛtatvād vinā bhaved |</li>
            <li>uttaraṃ śrotrasaṃskārād bhāṣyakāreṇa varṇitam ||</li>
          </ol>
        </li>
        <li class="verse" id="v6-66">
          <ol class="padas">
            <li>tadbhedāt śrutibhedaś ca pratiśrotṛ vyavasthitaḥ |</li>
            <li>nāvaśyaṃ śrotram ākāśam asmābhiś cābhyupeyate ||</li>
          </ol>
        </li>
        <li class="verse" id="v6-67">
          <ol class="padas">
            <li>na cānavayavaṃ vyoma jainasāṃkhyaniṣedhataḥ |</li>
            <li>tenākāśaikadeśo vā yad vā vastvantaraṃ bhavet ||</li>
          </ol>
        </li>
        <li class="verse" id="v6-68">
          <ol class="padas">
            <li>kāryārthāpattigamyaṃ naḥ śrotraṃ pratinaraṃ sthiram |</li>
            <li>yady api vyāpi caikaṃ ca tathāpi dhvanisaṃskṛtiḥ ||</li>
          </ol>
        </li>
        <li class="verse" id="v6-69">
          <ol class="padas">
            <li>adhiṣṭhāneṣu sā yasya tacchabdaṃ pratipatsyate |</li>
            <li>athāpīndriyasaṃskāraḥ so 'py adhiṣṭhānadeśataḥ ||</li>
          </ol>
        </li>
        <li class="verse" id="v6-70">
          <ol class="padas">
            <li>śabdaṃ na śroṣyati śrotraṃ tenāsaṃskṛtaśaṣkuli |</li>
            <li>aprāptakarṇadeśatvād dhvaner na śrotrasaṃskriyā ||</li>
          </ol>
        </li>
        <li class="verse" id="v6-71">
          <ol class="padas">
            <li>ato 'dhiṣṭhānabhedena saṃskāraniyamasthitiḥ |</li>
            <li>nanv ekasminn adhiṣṭhāne labdhasaṃskāram indriyam ||</li>
          </ol>
        </li>
        <li class="verse" id="v6-72">
          <ol class="padas">
            <li>bodhakaṃ sarvadeheṣu syād ekendriyavādinaḥ |</li>
            <li>puṃsā dehapradeśeṣu vijñānotpattir iṣyate ||</li>
          </ol>
        </li>
        <li class="verse" id="v6-73">
          <ol class="padas">
            <li>tena pradhānavaideśyād viguṇā sā tu saṃskṛtiḥ |</li>
            <li>niṣpradeśo 'pi cātmā naḥ kārtsnyena ca vidann api ||</li>
          </ol>
        </li>
        <li class="verse" id="v6-74">
          <ol class="padas">
            <li>śarīra eva gṛhṇātīty evam ukte na dṛṣyati |</li>
            <li>ekatve 'pi yathākāśaṃ dravyaiḥ sāvayavaiḥ pṛthak ||</li>
          </ol>
        </li>
        <li class="verse" id="v6-75">
          <ol class="padas">
            <li>saṃsargabhedaṃ labhate saṃskārāsaṃskṛto tathā |</li>
            <li>vyomno 'navayavavyāptisadbhāve 'pi bhuviṣṭhitān ||</li>
          </ol>
        </li>
        <li class="verse" id="v6-76">
          <ol class="padas">
            <li>dvyāśrayatvaṃ na saṃsargo ghaṭādīnanurudhyate |</li>
            <li>bādhiryādivyavasthānam anenaiva ca hetunā ||</li>
          </ol>
        </li>
        <li class="verse" id="v6-77">
          <ol class="padas">
            <li>tadevābhogyam anyasya dharmādharmavaśīkṛtam |</li>
            <li>yathā tatra vasann eva svāmitvād avaropitaḥ ||</li>
          </ol>
        </li>
        <li class="verse" id="v6-78">
          <ol class="padas">
            <li>na bhogaṃ labhate tadvadbadhiro 'nyatra śṛṇvati |</li>
            <li>śrotraśabdāśrayāṇāṃ ca na nāmāvayavāḥ svayam ||</li>
          </ol>
        </li>
        <li class="verse" id="v6-79">
          <ol class="padas">
            <li>na caikadeśavṛttitvaṃ tathāpy etan na duṣyati |</li>
            <li>vyañjakānāṃ hi vāyūnāṃ bhinnāvayavadeśatā ||</li>
          </ol>
        </li>
        <li class="verse" id="v6-80">
          <ol class="padas">
            <li>jātibhedaś ca tenaiva saṃskāro vyavatiṣṭhate |</li>
            <li>anyārthaṃ prerito vāyur yathā'nyaṃ na karotivaḥ ||</li>
          </ol>
        </li>
        <li class="verse" id="v6-81">
          <ol class="padas">
            <li>tathānyavarṇaṃ saṃskāraśakto nānyaṃ kariṣyati |</li>
            <li>anyais tālvādisaṃyogair varṇo nānyo yathaiva te ||</li>
          </ol>
        </li>
        <li class="verse" id="v6-82">
          <ol class="padas">
            <li>tathā dhvanyantarākṣepo na dhvanyantarasāribhiḥ |</li>
            <li>tasmād utpattyabhivyaktyoḥ kāryārthāpattitaḥ samaḥ ||</li>
          </ol>
        </li>
        <li class="verse" id="v6-83">
          <ol class="padas">
            <li>sāmarthyabhedaḥ sarvatra,   syāt prayatnavivakṣayoḥ |</li>
            <li>viṣayasyāpi saṃskāre tenaikasyaiva saṃskṛtiḥ ||</li>
          </ol>
        </li>
        <li class="verse" id="v6-84">
          <ol class="padas">
            <li>naraiḥ sāmarthyabhedāc ca na sarvair avagamyate |</li>
            <li>yathaivotpadyamāno 'yaṃ na sarvair avagamyate ||</li>
          </ol>
        </li>
        <li class="verse" id="v6-85">
          <ol class="padas">
            <li>digdeśādivibhāgena sarvān prati bhavann api |</li>
            <li>tathaiva yatsamīpasthair nādaiḥ syād yasya saṃskṛtiḥ ||</li>
          </ol>
        </li>
        <li class="verse" id="v6-86">
          <ol class="padas">
            <li>tair eva śrūyate śabdo na dūrasthaiḥ kathañ cana |</li>
            <li>dvayasaṃskārapakṣe tu mṛṣā doṣadvaye vacaḥ ||</li>
          </ol>
        </li>
        <li class="verse" id="v6-87">
          <ol class="padas">
            <li>yenānyataravaikalyāt sarvaiḥ sarvo na gṛhyate |</li>
            <li>sarvalokaprasiddhāṃ ca vivakṣānusṛtāṃ śrutim ||</li>
          </ol>
        </li>
        <li class="verse" id="v6-88">
          <ol class="padas">
            <li>anugacchadibhir ekāntāt kāryo mārgaḥ parokṣakaiḥ |</li>
            <li>tatra ye tāvad icchanti prāksaṃyogavibhāgataḥ ||</li>
          </ol>
        </li>
        <li class="verse" id="v6-89">
          <ol class="padas">
            <li>śabda utpadyate tasmād anyas tatsadṛśaḥ punaḥ |</li>
            <li>tadanantaradeśe 'nyas tādṛganyas tataḥ paraḥ ||</li>
          </ol>
        </li>
        <li class="verse" id="v6-90">
          <ol class="padas">
            <li>vīcītaraṅgavṛttyaivam antyaḥ śrotreṇa gṛhyate |</li>
            <li>adṛṣṭakalpanā tasmin pakṣe bahvī prasajyate ||</li>
          </ol>
        </li>
        <li class="verse" id="v6-91">
          <ol class="padas">
            <li>śabdabhede na tāvan naḥ prajñābhedaḥ pravarttate |</li>
            <li>ārambhakatvaṃ śabdasya niṣkriyasyāpramāṇakam ||</li>
          </ol>
        </li>
        <li class="verse" id="v6-92">
          <ol class="padas">
            <li>deśāntaragataṃ kārya nāmūrtasyābhighnataḥ |</li>
            <li>deśeyattānimittaṃ ca nārambhaniyamaṃ prati ||</li>
          </ol>
        </li>
        <li class="verse" id="v6-93">
          <ol class="padas">
            <li>na ca diṅniyame hetur anuvātagates tathā |</li>
            <li>sadṛśaṃ vā sajātiṃ vā karotīti ca duṣkaram ||</li>
          </ol>
        </li>
        <li class="verse" id="v6-94">
          <ol class="padas">
            <li>ārambhasarvadikkatve na ca hetuḥ pratīyate |</li>
            <li>niranvayair vinaśyadbhir na cātyantāsatāṃ kriyā ||</li>
          </ol>
        </li>
        <li class="verse" id="v6-95">
          <ol class="padas">
            <li>jñānasantānavaccaiṣāṃ santāno nāvakalpate |</li>
            <li>vegavatsakriyatvābhyāṃ taraṅgāṇāṃ tu yujyate ||</li>
          </ol>
        </li>
        <li class="verse" id="v6-96">
          <ol class="padas">
            <li>kāryadeśāntarārambho yāvadvegaṃ ca tatkriyā |</li>
            <li>ārambhapratibandho 'sya na ca kuḍyādibhibhaṃvet ||</li>
          </ol>
        </li>
        <li class="verse" id="v6-97">
          <ol class="padas">
            <li>na hy asūrttasya sadbhāvo sūrtamadhye vihanyate |</li>
            <li>na ca kuḍyādibhir vyoma nāśyate sāryate 'pi vā ||</li>
          </ol>
        </li>
        <li class="verse" id="v6-98">
          <ol class="padas">
            <li>na tirodhīyate tasmāt kuḍyamadhye 'pi tad dhruvam |</li>
            <li>ākāśaṃ tatra na syāc cet kuḍyasthānaṃ virudhyate ||</li>
          </ol>
        </li>
        <li class="verse" id="v6-99">
          <ol class="padas">
            <li>tan madhyāvayavānāṃ ca, na hi tiṣṭhati te ghane |</li>
            <li>athāvṛtyātmakadravyasaṃyogarahitaṃ nabhaḥ ||</li>
          </ol>
        </li>
        <li class="verse" id="v6-100">
          <ol class="padas">
            <li>śabdotpādaṃ bibhartīti tatra nyāyo na kaś cana |</li>
            <li>anyathāpy upapannatvāt nārthāpattyaitad iṣyate ||</li>
          </ol>
        </li>
        <li class="verse" id="v6-101">
          <ol class="padas">
            <li>na pramāṇāntaraṃ ceyaṃ pramāṇadvayavādinām |</li>
            <li>sambandhānupalabdheś ca nānumānena kalpanā ||</li>
          </ol>
        </li>
        <li class="verse" id="v6-102">
          <ol class="padas">
            <li>brūyāt sāmānyadṛṣṭaṃ ced, bhaved dhetor viruddhatā |</li>
            <li>sajātīyakaraḥ śabdo guṇatvāc cendriyādivat ||</li>
          </ol>
        </li>
        <li class="verse" id="v6-103">
          <ol class="padas">
            <li>aśabdārambhakas tadvat syād adeśāntare tathā |</li>
            <li>yatra hy avayavā deśe paṭādīnāṃ vyavasthitāḥ ||</li>
          </ol>
        </li>
        <li class="verse" id="v6-104">
          <ol class="padas">
            <li>tatraiva tadguṇāḥ sarve tadārabdho 'vayavy api |</li>
            <li>tadguṇāś cāpi taddeśās tenaiṣām ekadeśatā ||</li>
          </ol>
        </li>
        <li class="verse" id="v6-105">
          <ol class="padas">
            <li>tadvadādyā pṛthagdeśāḥ śabdāḥ sarve bhavanti hi |</li>
            <li>śabdaṃ nārabhate śabdaḥ śabdatvād antyaśabdavat ||</li>
          </ol>
        </li>
        <li class="verse" id="v6-106">
          <ol class="padas">
            <li>evaṃ vibhāgasaṃyogau tadbhāvād antyayogavat |</li>
            <li>jainakāpilanirdiṣṭaṃ śabdaśrotrādisarpaṇam ||</li>
          </ol>
        </li>
        <li class="verse" id="v6-107">
          <ol class="padas">
            <li>sādhīyo 'smāt,   tad apy atra yuktyā naivāvatiṣṭhate |</li>
            <li>śabdasyāgamanaṃ tāvad adṛṣṭaṃ parikalpitam ||</li>
          </ol>
        </li>
        <li class="verse" id="v6-108">
          <ol class="padas">
            <li>mūrtisparśādimattvaṃ ca teṣām abhibhavaḥ satām |</li>
            <li>tvagagrāhyatvam anye ca bhāgāḥ sūkṣmāḥ prakīrtitāḥ ||</li>
          </ol>
        </li>
        <li class="verse" id="v6-109">
          <ol class="padas">
            <li>teṣām adṛśyamānānāṃ kathaṃ ca racanākramaḥ |</li>
            <li>kīdṛśād racanābhedād varṇabhedaś ca jāyate ||</li>
          </ol>
        </li>
        <li class="verse" id="v6-110">
          <ol class="padas">
            <li>dravatvena vinā caiṣāṃ saṃśleṣaḥ kathyate katham |</li>
            <li>āgacchatāṃ ca viśleṣo na bhaved vāyunā katham ||</li>
          </ol>
        </li>
        <li class="verse" id="v6-111">
          <ol class="padas">
            <li>laghavo 'vayavā hy ete nibaddhā na ca kena cit |</li>
            <li>vṛkṣādyabhihatānāṃ ca viśleṣo loṣṭavad bhavet ||</li>
          </ol>
        </li>
        <li class="verse" id="v6-112">
          <ol class="padas">
            <li>ekaśrotrapraveśe ca nānyeṣāṃ syāt punaḥ śrutiḥ |</li>
            <li>na cāvāntaravarṇānāṃ nānātvasyāsti kāraṇam ||</li>
          </ol>
        </li>
        <li class="verse" id="v6-113">
          <ol class="padas">
            <li>na caikasyaiva sarvāsu gamanaṃ dikṣu yujyate |</li>
            <li>śrotrāgamanapakṣe ca, tan na, vṛttiś ca gacchati ||</li>
          </ol>
        </li>
        <li class="verse" id="v6-114">
          <ol class="padas">
            <li>tadadṛṣṭadvayaṃ tasya, dūrasthena ca vikriyā |</li>
            <li>prāptiḥ sarvagatatvāc cet, tulyā dūragateṣv api ||</li>
          </ol>
        </li>
        <li class="verse" id="v6-115">
          <ol class="padas">
            <li>vikriyāvikriye tatra sarvaiḥ syātāṃ na bhedataḥ |</li>
            <li>asambaddhavikāritvam apīṣṭaṃ tatra pūrvavat ||</li>
          </ol>
        </li>
        <li class="verse" id="v6-116">
          <ol class="padas">
            <li>asambandhasamānatve nāsanno hi viśiṣyate |</li>
            <li>amūrtā śrotravṛttiś ca na mūrtena vihanyate ||</li>
          </ol>
        </li>
        <li class="verse" id="v6-117">
          <ol class="padas">
            <li>tatra vyavahitaḥ śabdaḥ kimarthaṃ nopalabhyate |</li>
            <li>śrtotrasya vikriyāyāṃ ca neyattāyā niyāmakam ||</li>
          </ol>
        </li>
        <li class="verse" id="v6-118">
          <ol class="padas">
            <li>nānuvātādibhis tasya vṛtteś ca preraṇaṃ bhavet |</li>
            <li>anuvātaṃ vihanyeta, prativātaṃ ca sā vrajet ||</li>
          </ol>
        </li>
        <li class="verse" id="v6-119">
          <ol class="padas">
            <li>tadgataṃ hy anuvātatvaṃ syān na śabdagataṃ tadā |</li>
            <li>yeṣāṃ tv aprāpta evāyaṃ śabdaḥ śrotreṇa gṛhyate ||</li>
          </ol>
        </li>
        <li class="verse" id="v6-120">
          <ol class="padas">
            <li>teṣām aprāptitulyatvaṃ dūravyavahitādiṣu |</li>
            <li>tatra dūrasamīpasthagrahaṇāgrahaṇe same ||</li>
          </ol>
        </li>
        <li class="verse" id="v6-121">
          <ol class="padas">
            <li>syātāṃ na ca kramo nāpi tīvramandādisambhavaḥ |</li>
            <li>tasmāc chrotriyadṛṣṭāpi kalpaneyaṃ parīkṣyatām ||</li>
          </ol>
        </li>
        <li class="verse" id="v6-122">
          <ol class="padas">
            <li>prayatnābhihato vāyuḥ koṣṭhyo yātītyasaṃśayam |</li>
            <li>sa saṃyogavibhāgau ca tālvāder anurudhyate ||</li>
          </ol>
        </li>
        <li class="verse" id="v6-123">
          <ol class="padas">
            <li>vegavattvāc ca so 'vaśyaṃ yāvad vegaṃ pratiṣṭhate |</li>
            <li>tasyātmavayavānāṃ ca stimitena ca vāyunā ||</li>
          </ol>
        </li>
        <li class="verse" id="v6-124">
          <ol class="padas">
            <li>saṃyogā viprayogāś ca jāyante gamanād dhruvam |</li>
            <li>karṇavyomani sa prāptaḥ śaktiṃ śrotre niyacchati ||</li>
          </ol>
        </li>
        <li class="verse" id="v6-125">
          <ol class="padas">
            <li>tadbhāve śabdabodhāc ca saṃskāro 'dṛṣṭa iṣyate |</li>
            <li>utpattiśaktivat so 'pīty adhikaṃ no na kiñ cana ||</li>
          </ol>
        </li>
        <li class="verse" id="v6-126">
          <ol class="padas">
            <li>tathaiva tadviśeṣo 'pi viśiṣṭagrahaṇād bhavet |</li>
            <li>śabdotpatter niṣiddhatvād anyathānupapattitaḥ ||</li>
          </ol>
        </li>
        <li class="verse" id="v6-127">
          <ol class="padas">
            <li>viśiṣṭasaṃskṛter janma dhvanibhyo 'dhyavasīyate |</li>
            <li>tadbhāvabhāvitā cātra śaktyastitvā'vavodhinī ||</li>
          </ol>
        </li>
        <li class="verse" id="v6-128">
          <ol class="padas">
            <li>śrotraśaktivad eveṣṭā, buddhis tatra hi saṃhṛtā |</li>
            <li>kuḍyādipratibandho 'pi yujyate mātariśvanaḥ ||</li>
          </ol>
        </li>
        <li class="verse" id="v6-129">
          <ol class="padas">
            <li>śrotradeśābhighāte 'pi tena tīvrapravartinā |</li>
            <li>tasya ca kramavartitvāt kṣayi vegātmasaṃpadaḥ ||</li>
          </ol>
        </li>
        <li class="verse" id="v6-130">
          <ol class="padas">
            <li>saṃskārakramatīvratvamandatādinimittatā |</li>
            <li>imam eva ca saṃskāraṃ śabdagrahaṇakāraṇam ||</li>
          </ol>
        </li>
        <li class="verse" id="v6-131">
          <ol class="padas">
            <li>ke cit tu paṇḍitam manyāḥ śrotram ity abhimanvate |</li>
            <li>saṃjñāsañcāraṇāc caiṣāṃ bahumānaḥ svacetasi ||</li>
          </ol>
        </li>
        <li class="verse" id="v6-132">
          <ol class="padas">
            <li>mudhaiṣāṃ bahumāno 'yaṃ vastvanutpādya kiñ cana |</li>
            <li>dhvanijanyād dhi saṃskārāc chrotraṃ nānyat pradarśitam ||</li>
          </ol>
        </li>
        <li class="verse" id="v6-133">
          <ol class="padas">
            <li>taṃ muktvā śrotraśabdena kiṃ dṛṣṭam adhikaṃ ca taiḥ |</li>
            <li>evañ jātīyakān arthān phalena pratipāditān ||</li>
          </ol>
        </li>
        <li class="verse" id="v6-134">
          <ol class="padas">
            <li>lokaḥ saṃskāraśabdena sāmānyenaiva jalpati |</li>
            <li>śrotraśabdo viśeṣeṇa tatrāvijñātasaṅgatiḥ ||</li>
          </ol>
        </li>
        <li class="verse" id="v6-135">
          <ol class="padas">
            <li>siddhaṃ svārthaṃ parityajya nābhidhānena vartate |</li>
            <li>ādāvaparibhāṣyatvaṃ bhāṣyakāro yadabravīt ||</li>
          </ol>
        </li>
        <li class="verse" id="v6-136">
          <ol class="padas">
            <li>padārtheṣu bhavet teṣāṃ tadatikramaṇaṃ phalam |</li>
            <li>saṃskāravyatirikte ca sarvalokasya vastuni ||</li>
          </ol>
        </li>
        <li class="verse" id="v6-137">
          <ol class="padas">
            <li>śrotraśabdaḥ prasiddhaḥ san svāc chandyenāpanīyate |</li>
            <li>indriyāṇām abhivyaktir garbhasthasyaiva dehinaḥ ||</li>
          </ol>
        </li>
        <li class="verse" id="v6-138">
          <ol class="padas">
            <li>prākkāryād āgamaiḥ siddhā tatpradveṣeṇa laṅghyate |</li>
            <li>na ca śabdārthasambandhaḥ kartuṃ yogyaḥ kathañ cana ||</li>
          </ol>
        </li>
        <li class="verse" id="v6-139">
          <ol class="padas">
            <li>kṣaṇikaśrotrapakṣe ca so 'vaśyaṃ kṛtako bhavet |</li>
            <li>saṃskāre tulyam etac cet, na saṃskārāntarasthiteḥ ||</li>
          </ol>
        </li>
        <li class="verse" id="v6-140">
          <ol class="padas">
            <li>saṃskāraśabdavācyā hi ke cid varṣaśatāny api |</li>
            <li>dhriyante tena tacchabdasambandho na vinaśyati ||</li>
          </ol>
        </li>
        <li class="verse" id="v6-141">
          <ol class="padas">
            <li>śrotraśabdaḥ punaḥ pūrva saṃskārād uttaratra tu |</li>
            <li>ekadeśanibaddhe hi sarvadārthe pratiṣṭhitaḥ ||</li>
          </ol>
        </li>
        <li class="verse" id="v6-142">
          <ol class="padas">
            <li>śakyaṃ ca ghriyamāṇatvam indriyatvāt tvagāditvat |</li>
            <li>vaktuṃ śrotrasya tenātra kṣaṇikotpattyasambhavaḥ ||</li>
          </ol>
        </li>
        <li class="verse" id="v6-143">
          <ol class="padas">
            <li>yadi ca dhvanisasamparkāc chrotram evopajāyate |</li>
            <li>badhirasyāpi tajjanma kimarthaṃ nopalabhyate ||</li>
          </ol>
        </li>
        <li class="verse" id="v6-144">
          <ol class="padas">
            <li>yad yasya nāsti tat tasya sutarāṃ jananakṣamam |</li>
            <li>tasmād apekṣitaṃ śrotraṃ badhirasyāpi jāyatām ||</li>
          </ol>
        </li>
        <li class="verse" id="v6-145">
          <ol class="padas">
            <li>saṃskāre 'py aviśiṣṭaṃ cet, nāsāv upahatendriye |</li>
            <li>śrotramācchāditaṃ doṣaiḥ saṃskartuṃ dhvanayo 'kṣamāḥ ||</li>
          </ol>
        </li>
        <li class="verse" id="v6-146">
          <ol class="padas">
            <li>utpadyamānapakṣe tu na kiñ cit pratibandhanam |</li>
            <li>śrotram ākāśadeśaṃ ca bhautikendriyavādinaḥ ||</li>
          </ol>
        </li>
        <li class="verse" id="v6-147">
          <ol class="padas">
            <li>yamāhus tasya sadbhāvaḥ prāgdhvaneḥ kena vāryate |</li>
            <li>siddhasya ca padārthasya yānyataḥ kāryaṃ yogyatā ||</li>
          </ol>
        </li>
        <li class="verse" id="v6-148">
          <ol class="padas">
            <li>saṃskāraśabdavācyatvāt sā yuktyā vāryate kayā |</li>
            <li>lokāgamaprasiddheṣu padārtheṣv anyathā vacaḥ ||</li>
          </ol>
        </li>
        <li class="verse" id="v6-149">
          <ol class="padas">
            <li>tanmudhākhedakāri syād goviṣāṇāśanopamam |</li>
            <li>yadi tv avaśyaṃ kartavyastārkikoktiviparyayaḥ ||</li>
          </ol>
        </li>
        <li class="verse" id="v6-150">
          <ol class="padas">
            <li>tato vedānusāreṇa kāryā dikśrotratāmatiḥ |</li>
            <li>diśaḥ śrotram iti hy etat pralayeṣv abhidhīyate ||</li>
          </ol>
        </li>
        <li class="verse" id="v6-151">
          <ol class="padas">
            <li>tac ca prakṛtigāmitvavacanaṃ cakṣurādivat |</li>
            <li>sūryam asya tathā cakṣuruktaṃ gamayatād iti ||</li>
          </ol>
        </li>
        <li class="verse" id="v6-152">
          <ol class="padas">
            <li>tejaḥ prakṛtivijñānaṃ tathā śrotraṃ digātmakam |</li>
            <li>dik ca sarvaṃgataukā ca yāvad vyoma vyavasthitā ||</li>
          </ol>
        </li>
        <li class="verse" id="v6-153">
          <ol class="padas">
            <li>karṇacchidraparicchannā śrtotram ākāśadeśavat |</li>
            <li>yāvāṃś ca kaṇabhugnyāyo nabhobhāgaprakalpane ||</li>
          </ol>
        </li>
        <li class="verse" id="v6-154">
          <ol class="padas">
            <li>digbhāge tu samasto 'sau, āgamāt tu viśiṣyate |</li>
            <li>tasmād digdravyabhāgo yaḥ puṇyāpuṇyavaśīkṛtaḥ ||</li>
          </ol>
        </li>
        <li class="verse" id="v6-155">
          <ol class="padas">
            <li>karṇacchidraparicchinnaḥ śrotraṃ saṃskriyate ca saḥ |</li>
            <li>tasmāt svato 'navasthānaṃ parastādity asiddhatā ||</li>
          </ol>
        </li>
        <li class="verse" id="v6-156">
          <ol class="padas">
            <li>pratyayasyānavasthānaṃ vyomny api sthagite 'sti naḥ |</li>
            <li>na ca tasmin vināśitvaṃ dravye 'dravyātmake sati ||</li>
          </ol>
        </li>
        <li class="verse" id="v6-157">
          <ol class="padas">
            <li>tatrānumānabuddhiś cet, śabde 'py astīti gamyatām |</li>
            <li>karoter yac ca karmatvāt kṛtakatvam udāhṛtam ||</li>
          </ol>
        </li>
        <li class="verse" id="v6-158">
          <ol class="padas">
            <li>arthas tāvadasiddho 'yam abhidhānam athocyate |</li>
            <li>tatrāpi vyabhicāritvaṃ tatkriyājanmavādinaḥ ||</li>
          </ol>
        </li>
        <li class="verse" id="v6-159">
          <ol class="padas">
            <li>gomayādāvatajjanye 'py eṣa śabdo hi dṛśyate |</li>
            <li>yathā kathañ cid iṣṭaṃ cet kāryatvaṃ gomayādiṣu ||</li>
          </ol>
        </li>
        <li class="verse" id="v6-160">
          <ol class="padas">
            <li>tathāpy ākāśamātratvaṃ kuruṣv ety atra dṛśyate |</li>
            <li>varaṇābhāvamātratvāt kāryam eveti cet, na tat ||</li>
          </ol>
        </li>
        <li class="verse" id="v6-161">
          <ol class="padas">
            <li>bauddhānām api nābhāvaḥ svayaṃsiddho hi janyate |</li>
            <li>mṛdāṃ deśāntaraprāptir vyāpāraphalam atra hi ||</li>
          </ol>
        </li>
        <li class="verse" id="v6-162">
          <ol class="padas">
            <li>anāvṛtyātmakaṃ vyoma nityam eva vyavasthitam |</li>
            <li>nityasya karaṇābhāvāt prayoge 'sminn athocyate ||</li>
          </ol>
        </li>
        <li class="verse" id="v6-163">
          <ol class="padas">
            <li>bhrāntatvaṃ gauṇatā veti śabde 'py evaṃ bhaviṣyati |</li>
            <li>prāgbhāgo yaḥ surāṣṭrāṇāṃ mālavānāṃ sa dakṣiṇaḥ ||</li>
          </ol>
        </li>
        <li class="verse" id="v6-164">
          <ol class="padas">
            <li>prāgbhāgaḥ punar etaṣāṃ teṣām uttarataḥ sthitaḥ |</li>
            <li>tena sūryoditer deśau bhinnāv ubhayavāsinām ||</li>
          </ol>
        </li>
        <li class="verse" id="v6-165">
          <ol class="padas">
            <li>dṛṣṭau saviturekatve 'py ato 'naikāntiko bhavet |</li>
            <li>paśyanty eke ca yaddeśāv udayās tamayau raveḥ ||</li>
          </ol>
        </li>
        <li class="verse" id="v6-166">
          <ol class="padas">
            <li>tāvatyevābhimanyante parastāt tannivāsinaḥ |</li>
            <li>na ca bhinnā nirīkṣyante tena nādityabhinnatā ||</li>
          </ol>
        </li>
        <li class="verse" id="v6-167">
          <ol class="padas">
            <li>madhyāhne sarvaṃ puṃsāṃ syād ekaṃ copari darśanam |</li>
            <li>yo yo gṛhītaḥ sarvasmāt purataḥ savitekṣyate ||</li>
          </ol>
        </li>
        <li class="verse" id="v6-168">
          <ol class="padas">
            <li>tadantarādhikātmā ca bhāti tenāgrataḥ sthitaḥ |</li>
            <li>viprakṛṣṭāntarāṇāṃ ca stokadeśe 'pi dṛśyate ||</li>
          </ol>
        </li>
        <li class="verse" id="v6-169">
          <ol class="padas">
            <li>siddhabhinnāgradeśānāṃ dūradeśasamānatā |</li>
            <li>tatrāpi viprakṛṣṭasya sannidhyadhyāsakāritā ||</li>
          </ol>
        </li>
        <li class="verse" id="v6-170">
          <ol class="padas">
            <li>deśabhrāntir bhavet puṃsāṃ tattaddeśam apaśyatām |</li>
            <li>śabde tu kiṃnimittaiṣā, tatrāpi vyāpitākṛtā ||</li>
          </ol>
        </li>
        <li class="verse" id="v6-171">
          <ol class="padas">
            <li>yo yo gṛhītaḥ sarvasmin deśe śabdo 'pi dṛśyate |</li>
            <li>na cāsyāvayavāḥ santi yena vartteta bhāgaśaḥ ||</li>
          </ol>
        </li>
        <li class="verse" id="v6-172">
          <ol class="padas">
            <li>śabdo varttata ity evam, tatra sarvātmakaś ca saḥ |</li>
            <li>vyañjakadhvanyadhīnatvāt taddeśe tu sa gṛhyate ||</li>
          </ol>
        </li>
        <li class="verse" id="v6-173">
          <ol class="padas">
            <li>na ca dhvanīnāṃ sāmarthyaṃ vyāptuṃ vyoma nirantaram |</li>
            <li>tenāvicchinnarūpeṇa nāsau sarvatra gṛhyate ||</li>
          </ol>
        </li>
        <li class="verse" id="v6-174">
          <ol class="padas">
            <li>dhvanīnāṃ bhinnadeśatvaṃ śrutis tatrānurudhyate |</li>
            <li>apūritāntarālatvād vicchedaś cāvasīyate ||</li>
          </ol>
        </li>
        <li class="verse" id="v6-175">
          <ol class="padas">
            <li>teṣāṃ cālpakadeśatvāc chabdasyāvibhutāmatiḥ |</li>
            <li>gatimadvegavattvābhyāṃ te cāyānti yato yataḥ ||</li>
          </ol>
        </li>
        <li class="verse" id="v6-176">
          <ol class="padas">
            <li>śrotā tatas tataḥ śabdamāyāntam iva manyate |</li>
            <li>sūryasya bhinnadeśatvaṃ nanv ekena na gṛhyate ||</li>
          </ol>
        </li>
        <li class="verse" id="v6-177">
          <ol class="padas">
            <li>na nāma sarvathā tāvad dṛṣṭāsyānekadeśatā |</li>
            <li>saviśeṣaṇahetuś cet tathāpi vyabhicāritā ||</li>
          </ol>
        </li>
        <li class="verse" id="v6-178">
          <ol class="padas">
            <li>dṛśyate bhinnadeśo 'yam ity eko 'pi hi buddhyate |</li>
            <li>jalapātreṣu caikena nānekaḥ savitekṣyate ||</li>
          </ol>
        </li>
        <li class="verse" id="v6-179">
          <ol class="padas">
            <li>yugapat, na ca bhedasya pramāṇaṃ tulyavedanāt |</li>
            <li>āhaikena nimittena pratipātraṃ pṛthak pṛthak ||</li>
          </ol>
        </li>
        <li class="verse" id="v6-180">
          <ol class="padas">
            <li>bhinnāni pratibimbāni jāyante yugapanmama |</li>
            <li>atra brūmo yadā tāvajjale saureṇa tejasā ||</li>
          </ol>
        </li>
        <li class="verse" id="v6-181">
          <ol class="padas">
            <li>sphuratā cākṣuṣaṃ tejaḥ pratisrotaḥ pravarttitam |</li>
            <li>svadeśa eva gṛhṇāti savitāram anekadhā ||</li>
          </ol>
        </li>
        <li class="verse" id="v6-182">
          <ol class="padas">
            <li>bhinnamūrtiṃ yathā pātraṃ tadāsyānekatā kutaḥ |</li>
            <li>īṣannimīlite 'ṅgulyā yathā cakṣuṣi dṛśyate ||</li>
          </ol>
        </li>
        <li class="verse" id="v6-183">
          <ol class="padas">
            <li>pṛthageko 'pi bhinnatvāc cakṣurvṛttes tathaiva naḥ |</li>
            <li>anye tu codayanty atra pratibimbodayaiṣiṇaḥ ||</li>
          </ol>
        </li>
        <li class="verse" id="v6-184">
          <ol class="padas">
            <li>sa eva cet pratīyeta kasmān nopari dṛśyate |</li>
            <li>kūpādiṣu kuto 'dhastāt pratibimbekṣaṇaṃ bhavet ||</li>
          </ol>
        </li>
        <li class="verse" id="v6-185">
          <ol class="padas">
            <li>prāṅmukho darpaṇaṃ paśyan syāc cet pratyaṅmukhaḥ katham |</li>
            <li>tatraiva bodhayed arthaṃ bahiryātaṃ yadindriyam ||</li>
          </ol>
        </li>
        <li class="verse" id="v6-186">
          <ol class="padas">
            <li>tata etad bhaved evaṃ śarīre tat tu bodhakam |</li>
            <li>apsūryadarśināṃ nityaṃ cakṣurdvedhā pravarttate ||</li>
          </ol>
        </li>
        <li class="verse" id="v6-187">
          <ol class="padas">
            <li>ekamūrdhvamadhastāc ca tatrordhvāṃśaprakāśitam |</li>
            <li>adhiṣṭhānānṛjusthatvān nātmā sūryaṃ prapadyate ||</li>
          </ol>
        </li>
        <li class="verse" id="v6-188">
          <ol class="padas">
            <li>pāramparyārpitaṃ santamavāgvṛttyā tu budhyate |</li>
            <li>ūrdhvavṛttes tadekatvādavāgiva ca manyate ||</li>
          </ol>
        </li>
        <li class="verse" id="v6-189">
          <ol class="padas">
            <li>adhastād eva tenārkaḥ, sāntarālaḥ pratīyate |</li>
            <li>evaṃ prāgbhūtayā vṛttyā pratyagvṛttisamarpitam ||</li>
          </ol>
        </li>
        <li class="verse" id="v6-190">
          <ol class="padas">
            <li>budhyamāno mukhaṃ bhrāntyā pratyagity avagacchati |</li>
            <li>anekadeśavṛttau vā saty api pratibimbake ||</li>
          </ol>
        </li>
        <li class="verse" id="v6-191">
          <ol class="padas">
            <li>samānabuddhigamyatvān nānātvaṃ naiva vidyate |</li>
            <li>vaktṛvaktrapradeśānāṃ bhinnatvād bhinnadeśatā ||</li>
          </ol>
        </li>
        <li class="verse" id="v6-192">
          <ol class="padas">
            <li>śrotrāgamanapakṣe syāt taddeśe tv ekadeśatā |</li>
            <li>adhiṣṭhānābahirvṛtter anyasmin saty apīndriye ||</li>
          </ol>
        </li>
        <li class="verse" id="v6-193">
          <ol class="padas">
            <li>taddeśāḥ karṇaśaṣkulyo gṛhyeran gamane sati |</li>
            <li>iyaṃ tu vaktranekatve śrotraikatve ca kalpanā ||</li>
          </ol>
        </li>
        <li class="verse" id="v6-194">
          <ol class="padas">
            <li>vaktaryekatra bhinneṣu śrtotṛṣu syād viparyayaḥ |</li>
            <li>tatra hi śrotradeśānāṃ bhinnatvād bhinnadeśatā ||</li>
          </ol>
        </li>
        <li class="verse" id="v6-195">
          <ol class="padas">
            <li>tadāgame tu vaktrekyādekadeśatvasambhavaḥ |</li>
            <li>dhvanyāgatyā yadi bhrāntir itaratrāpi sā samā ||</li>
          </ol>
        </li>
        <li class="verse" id="v6-196">
          <ol class="padas">
            <li>bhinnavyañjakatālvādideśabhedād bhaviṣyati |</li>
            <li>sūtreṇa yugapadbhāvaḥ śrotraikatvād udāhṛtaḥ ||</li>
          </ol>
        </li>
        <li class="verse" id="v6-197">
          <ol class="padas">
            <li>atas tadanusāreṇa yady apītyādikīrtanam |</li>
            <li>deśabhedena bhinnatvam ity etac cānumānikam ||</li>
          </ol>
        </li>
        <li class="verse" id="v6-198">
          <ol class="padas">
            <li>pratyakṣas tu sa eveti pratyayas tena bādhakaḥ |</li>
            <li>paryāyeṇa yathā caiko bhinnān deśān vrajann api ||</li>
          </ol>
        </li>
        <li class="verse" id="v6-199">
          <ol class="padas">
            <li>devadatto na bhidyeta tathā śabdo na bhidyate |</li>
            <li>jñātaikatvo yathaivāsau dṛśyamānaḥ punaḥ punaḥ ||</li>
          </ol>
        </li>
        <li class="verse" id="v6-200">
          <ol class="padas">
            <li>na bhinnaḥ kālabhedena tathā śabdo na deśataḥ |</li>
            <li>paryāyād avirodhaś ced, vyāpitvād api dṛśyatām ||</li>
          </ol>
        </li>
        <li class="verse" id="v6-201">
          <ol class="padas">
            <li>dṛṣṭasiddhau hi yo dharmaḥ sarvathā so 'bhyupeyate |</li>
            <li>varṇāntaravikāryatvād iti yoktā vināśitā ||</li>
          </ol>
        </li>
        <li class="verse" id="v6-202">
          <ol class="padas">
            <li>ukte ca hetusiddhyartha sādṛśyasmaraṇe punaḥ |</li>
            <li>tatra smṛter asiddhatvam, na hy evaṃ pāṇiner vacaḥ ||</li>
          </ol>
        </li>
        <li class="verse" id="v6-203">
          <ol class="padas">
            <li>ikārapariṇāmena yakāraḥ kriyatām iti |</li>
            <li>siddhe śabdārthasambandhe tacchāstraṃ hi pravarttate ||</li>
          </ol>
        </li>
        <li class="verse" id="v6-204">
          <ol class="padas">
            <li>prayoganiyamārthāya na caivaṃ siddhatā bhavet |</li>
            <li>bhinnaprasiddhayos tena dadhi dadhyeti śabdayoḥ ||</li>
          </ol>
        </li>
        <li class="verse" id="v6-205">
          <ol class="padas">
            <li>ācakṣāṇena sādhutvaṃ dadhītyautsargikaḥ kṛtaḥ |</li>
            <li>anvākhyātuṃ svarūpeṇa dadhyaśabdaṃ ca veditum ||</li>
          </ol>
        </li>
        <li class="verse" id="v6-206">
          <ol class="padas">
            <li>svaśāstre laghubodhārtham ekatvam iva darśitam |</li>
            <li>tatrāci parataḥ siddhaṃ dadhyaśabdaṃ nivarttayan ||</li>
          </ol>
        </li>
        <li class="verse" id="v6-207">
          <ol class="padas">
            <li>dadhīti śāstrataḥ prāptaḥ so 'yaṃ tenaiva vāryate |</li>
            <li>ikprayogaprasaṅge tu yaṇ sādhur iti gamyate ||</li>
          </ol>
        </li>
        <li class="verse" id="v6-208">
          <ol class="padas">
            <li>paramārthas tu naivāsmin vikāro 'bhūt kadā cana |</li>
            <li>kevalaṃ yat tu sādṛśyaṃ tadanaikāntikīkṛtam ||</li>
          </ol>
        </li>
        <li class="verse" id="v6-209">
          <ol class="padas">
            <li>kunde dadhyavikāre 'pi tatsādṛśyaṃ hi dṛśyate |</li>
            <li>nāsti sarvātmanā taccecchabde 'pi sthānamātrakam ||</li>
          </ol>
        </li>
        <li class="verse" id="v6-210">
          <ol class="padas">
            <li>tenaitayor asiddhatvāt mūlahetor asiddhatā |</li>
            <li>kāraṇānuvidhāyitvaṃ yac cālpatvamahattvayoḥ ||</li>
          </ol>
        </li>
        <li class="verse" id="v6-211">
          <ol class="padas">
            <li>tadasiddhaṃ na varṇo hi vardhate na padaṃ kva cit |</li>
            <li>varṇāntarajanau tāvat tatpadatvaṃ vihanyate ||</li>
          </ol>
        </li>
        <li class="verse" id="v6-212">
          <ol class="padas">
            <li>apadaṃ hi bhaved etad yadi vā syāt padāntaram |</li>
            <li>varṇo 'navayavatvāt tu vṛddhihrāsau na gacchati ||</li>
          </ol>
        </li>
        <li class="verse" id="v6-213">
          <ol class="padas">
            <li>vyomādivad ato 'siddhā vṛddhir asya svarūpataḥ |</li>
            <li>atha tādrūpyavijñānaṃ hetur ity abhidhīyate ||</li>
          </ol>
        </li>
        <li class="verse" id="v6-214">
          <ol class="padas">
            <li>tathāpi vyabhicāritvaṃ śabdatve 'pi hi tanmatiḥ |</li>
            <li>vyaktyalpatvamahattve ca yad yathānuvidhīyate ||</li>
          </ol>
        </li>
        <li class="verse" id="v6-215">
          <ol class="padas">
            <li>tathaivānuvidhānārthaṃ dhvanyalpatvamahattvayoḥ |</li>
            <li>vyaṅgyānāṃ caitadastīti loke 'py aikāntikaṃ na tat ||</li>
          </ol>
        </li>
        <li class="verse" id="v6-216">
          <ol class="padas">
            <li>darpaṇālpamahattve 'pi dṛśyate 'nupatanmukham |</li>
            <li>na syād avyaṅgyatā tasya tatkriyājanyatāpi vā ||</li>
          </ol>
        </li>
        <li class="verse" id="v6-217">
          <ol class="padas">
            <li>na cāsyoccāraṇādanyā vidyate janikā kriyā |</li>
            <li>yathā mahatyāṃ khātāyāṃ mṛdi vyomni mahattvadhīḥ ||</li>
          </ol>
        </li>
        <li class="verse" id="v6-218">
          <ol class="padas">
            <li>alpāyām alpadhīr evam atyantākṛtake sati |</li>
            <li>tenātraivaṃ paropādhiḥ śabdavṛddhau matibhramaḥ ||</li>
          </ol>
        </li>
        <li class="verse" id="v6-219">
          <ol class="padas">
            <li>na casyūlatvasūkṣmatve lakṣyete śabdavṛttinī |</li>
            <li>buddhitīvratvamandatve mahattvālpatvakalpanā ||</li>
          </ol>
        </li>
        <li class="verse" id="v6-220">
          <ol class="padas">
            <li>sā ca paṭvī bhavaty eva mahātejaḥprakāśite |</li>
            <li>mandaprakāśite mandā ghaṭādāv api sarvadā ||</li>
          </ol>
        </li>
        <li class="verse" id="v6-221">
          <ol class="padas">
            <li>evaṃ dīrghādayaḥ sarve dhvanidharmā iti sthitam |</li>
            <li>nādo vāyuguṇas tadvān vāyur vā yadi kalpyate ||</li>
          </ol>
        </li>
        <li class="verse" id="v6-222">
          <ol class="padas">
            <li>varṇānāṃ śrotragamyatvān na ca ye śrotragocarāḥ |</li>
            <li>tatrāvarṇātmakaḥ śabdaḥ śaṅkhādeḥ śrūyate katham ||</li>
          </ol>
        </li>
        <li class="verse" id="v6-223">
          <ol class="padas">
            <li>dhvanīnāṃ śrotragamyatvaṃ tasmāt ke cit pracakṣate |</li>
            <li>mārutapreritās te ca kurvanti śrotrasaṃskṛtim ||</li>
          </ol>
        </li>
        <li class="verse" id="v6-224">
          <ol class="padas">
            <li>varṇavyaktau ca dṛṣṭatvāt teṣāṃ nādṛṣṭakalpanā |</li>
            <li>anye tu varṇayanty atra pūrvoktadhvanivādinaḥ ||</li>
          </ol>
        </li>
        <li class="verse" id="v6-225">
          <ol class="padas">
            <li>marutām eva nānātvād ghoṣaśrutyupapādanam |</li>
            <li>tatra tālvādisaṃyogavibhāgaiḥ preritāḥ sphuṭam ||</li>
          </ol>
        </li>
        <li class="verse" id="v6-226">
          <ol class="padas">
            <li>vyañjanti varṇam anye tu śabdatvaṃ sarvavarṇabhāk |</li>
            <li>varṇasarvagatatvāt tu nāpadyeta nirāśrayam ||</li>
          </ol>
        </li>
        <li class="verse" id="v6-227">
          <ol class="padas">
            <li>na ca paryanuyogaḥ syāt kva varṇe vyaktir ity ayam |</li>
            <li>eta eva ca te pūrvam uktā bodhānuvarttinaḥ ||</li>
          </ol>
        </li>
        <li class="verse" id="v6-228">
          <ol class="padas">
            <li>yeṣāṃ pracayanānātvād vṛttibhedaḥ pratīyate |</li>
            <li>yad vā jātyantaraṃ santu sarvathā kāryahetukam ||</li>
          </ol>
        </li>
        <li class="verse" id="v6-229">
          <ol class="padas">
            <li>tvatpakṣavad dhvanīnāṃ naḥ śaktibhedaprakalpanam |</li>
            <li>darśanasya parārthatvaṃ yadi nāma pratīyate ||</li>
          </ol>
        </li>
        <li class="verse" id="v6-230">
          <ol class="padas">
            <li>śabdasya kim ihāyātaṃ yena nityo 'bhyupeyate |</li>
            <li>anityeṣv api dṛṣṭatvād dvīpajvālāghaṭādiṣu ||</li>
          </ol>
        </li>
        <li class="verse" id="v6-231">
          <ol class="padas">
            <li>parārthadarśanatvasya dharmatve 'pi na hetutā |</li>
            <li>vinā sādharmyadṛṣṭāntād viruddho vā bhaved ayam ||</li>
          </ol>
        </li>
        <li class="verse" id="v6-232">
          <ol class="padas">
            <li>nityānām aprayogitvam aṇūnām api daśyate |</li>
            <li>arthapratyāyanaṃ caiṣa janmanaiva kariṣyati ||</li>
          </ol>
        </li>
        <li class="verse" id="v6-233">
          <ol class="padas">
            <li>vināpi sthāsnurūpeṇa saṃyogādīn yathā kriyā |</li>
            <li>pūrvālocanam etasya bhūtasmṛtyā ca karmavat ||</li>
          </ol>
        </li>
        <li class="verse" id="v6-234">
          <ol class="padas">
            <li>tasmān na viniyojyatvāt prāgastitvaṃ ghaṭādivat |</li>
            <li>prakāśitaṃ yathā cārthaṃ tejasā kena cit purā ||</li>
          </ol>
        </li>
        <li class="verse" id="v6-235">
          <ol class="padas">
            <li>na vā bhūyopi buddhyante śabdād api tathā bhavet |</li>
            <li>darśanasya parārthatve yadasiddhyādi codyate ||</li>
          </ol>
        </li>
        <li class="verse" id="v6-236">
          <ol class="padas">
            <li>tatkāṣṭhadahano vahnirabdāhārthaṃ niyujyate |</li>
            <li>anumānaprayoge hi vaktum ityādi yujyate ||</li>
          </ol>
        </li>
        <li class="verse" id="v6-237">
          <ol class="padas">
            <li>arthāpattir iyaṃ coktā pakṣadharmādivarjitā |</li>
            <li>yadi nāśini nitye vā vināśiny eva vā bhavet ||</li>
          </ol>
        </li>
        <li class="verse" id="v6-238">
          <ol class="padas">
            <li>śabde vācakasāmarthyam, tato dūṣaṇam ucyatām |</li>
            <li>phalavad vyavahārāṅgabhūtārthapratyayāṅgatā ||</li>
          </ol>
        </li>
        <li class="verse" id="v6-239">
          <ol class="padas">
            <li>niṣphalatvena śabdasya yogyatvād avadhāryate |</li>
            <li>parīkṣyamāṇas tenāsya yuktyā nityavināśayoḥ ||</li>
          </ol>
        </li>
        <li class="verse" id="v6-240">
          <ol class="padas">
            <li>sa dharmo 'bhyupagantavyo yaḥ pradhānaṃ na bādhate |</li>
            <li>na hy aṅgāṅgānurodhena pradhānaphalabādhanam ||</li>
          </ol>
        </li>
        <li class="verse" id="v6-241">
          <ol class="padas">
            <li>yujyate, nāśipakṣe ca tadekāntāt prasajyate |</li>
            <li>na hy adṛṣṭārthasambandhaḥ śabdo bhavati vācakaḥ ||</li>
          </ol>
        </li>
        <li class="verse" id="v6-242">
          <ol class="padas">
            <li>tathā cet syād apūrvo 'pi sarvaḥ sarvaṃ prakāśayet |</li>
            <li>sambandhadarśanaṃ cāsya nānityasyopapadyate ||</li>
          </ol>
        </li>
        <li class="verse" id="v6-243">
          <ol class="padas">
            <li>sambandhajñānasiddhiś ced dhruvaṃ kālāntarasthitiḥ |</li>
            <li>anyasmin jñātasambandhe na cānyo vācako bhavet ||</li>
          </ol>
        </li>
        <li class="verse" id="v6-244">
          <ol class="padas">
            <li>gośabdejñātasambandhe nāśvaśabdo hi vācakaḥ |</li>
            <li>athānyo 'pi svabhāvena kaś cid evāvabodhakaḥ ||</li>
          </ol>
        </li>
        <li class="verse" id="v6-245">
          <ol class="padas">
            <li>tatrānibandhane na syāt ko 'sāv iti viniścayaḥ |</li>
            <li>yataḥ pratyaya ity evaṃ vyavahāro 'vakalpate ||</li>
          </ol>
        </li>
        <li class="verse" id="v6-246">
          <ol class="padas">
            <li>śrotāṇāṃ syād apītthaṃ tu vaktāṇāṃ nāvakalpate |</li>
            <li>ajñātvā kam asau śabdam ādāv eva vivakṣati ||</li>
          </ol>
        </li>
        <li class="verse" id="v6-247">
          <ol class="padas">
            <li>jānāti ced avaśyaṃ sa pūrvaṃ tenāvadhāritaḥ |</li>
            <li>tejaḥ pratyakṣaśeṣatvān na tattve 'pi prakāśakam ||</li>
          </ol>
        </li>
        <li class="verse" id="v6-248">
          <ol class="padas">
            <li>sadṛśatvāt pratītiś cet, taddvāreṇāpy avācakaḥ |</li>
            <li>kasya caikasya sādṛśyāt kalpyatāṃ vācako 'paraḥ ||</li>
          </ol>
        </li>
        <li class="verse" id="v6-249">
          <ol class="padas">
            <li>adṛṣṭasaṅgatitvena sarveṣāṃ tulyatā yataḥ |</li>
            <li>arthavān pūrvadṛṣṭaś cet, tasya tāvān kutaḥ kṣaṇaḥ ||</li>
          </ol>
        </li>
        <li class="verse" id="v6-250">
          <ol class="padas">
            <li>dvistrir vānupalabdho hi nārthavān sampratīyate |</li>
            <li>apratītānyaśabdānāṃ tatkāle 'sāv anarthakaḥ ||</li>
          </ol>
        </li>
        <li class="verse" id="v6-251">
          <ol class="padas">
            <li>sa evānyaśrutīnāṃ syād arthavān iti vismayaḥ |</li>
            <li>athāsya vidyamānā 'pi kaiś cid artho na gamyate ||</li>
          </ol>
        </li>
        <li class="verse" id="v6-252">
          <ol class="padas">
            <li>tattulyam uttarasyeti kiṃ sādṛśyena vācakaḥ |</li>
            <li>anarthakatvam asya syād arthānanyaśrutīn prati ||</li>
          </ol>
        </li>
        <li class="verse" id="v6-253">
          <ol class="padas">
            <li>pūrvasminn api tatsattvāt sarvānarthakatā bhavet |</li>
            <li>arthavatsadṛśatvena yo vā śrutavatāṃ mataḥ ||</li>
          </ol>
        </li>
        <li class="verse" id="v6-254">
          <ol class="padas">
            <li>mukhyo 'sāvaśrutīnāṃ syāt, tadekatve na yujyate |</li>
            <li>sambandhākaraṇe yuktis taduktam iti kathyate ||</li>
          </ol>
        </li>
        <li class="verse" id="v6-255">
          <ol class="padas">
            <li>śabdānityatvapakṣe 'pi viśeṣeṇa sa duṣkaraḥ |</li>
            <li>śabdaṃ tāvad anuccārya sambandhakaraṇaṃ kutaḥ ||</li>
          </ol>
        </li>
        <li class="verse" id="v6-256">
          <ol class="padas">
            <li>na coccāritaṣṭasya sambandhena prayojanam |</li>
            <li>tenāsambaddhya naṣṭatvāt pūrvas tāvad anarthakaḥ ||</li>
          </ol>
        </li>
        <li class="verse" id="v6-257">
          <ol class="padas">
            <li>uttaro 'kṛtasambandho vijñāyetārthavān katham |</li>
            <li>śabdoccāraṇasambandhakaraṇavyāvahārikāḥ ||</li>
          </ol>
        </li>
        <li class="verse" id="v6-258">
          <ol class="padas">
            <li>kriyāḥ kramasvabhāvatvāt kaḥ kuryād yugapat kva cit |</li>
            <li>deśakālādibhedānāṃ puṃsā śabdāntaraśruteḥ ||</li>
          </ol>
        </li>
        <li class="verse" id="v6-259">
          <ol class="padas">
            <li>pūrvaṃ kṛtrimasambandhe 'py ekaḥ śabdo na sidhyati |</li>
            <li>sambandhakathane 'py asya syād evaiṣā nirākṛtiḥ ||</li>
          </ol>
        </li>
        <li class="verse" id="v6-260">
          <ol class="padas">
            <li>naṣṭāsadvarttamāneṣu nākhyānasya hi sambhavaḥ |</li>
            <li>arthavān kataraḥ śabdaḥ śroturvaktrā ca kathyatām ||</li>
          </ol>
        </li>
        <li class="verse" id="v6-261">
          <ol class="padas">
            <li>yadā pūrvaśrutaṃ śabdaṃ nāsau śaknoti bhāṣitum |</li>
            <li>na tāvad arthavantaṃ sa bravīti sadṛśaṃ badet ||</li>
          </ol>
        </li>
        <li class="verse" id="v6-262">
          <ol class="padas">
            <li>nārthavatsadṛśaḥ śabdaḥ śrotus tatropapadyate |</li>
            <li>arthavadgrahaṇābhāvāt,   na cāsāvarthavān svayam ||</li>
          </ol>
        </li>
        <li class="verse" id="v6-263">
          <ol class="padas">
            <li>vaktuḥ śrotṛtvavelāyām etad eva prasajyate |</li>
            <li>evaṃ ca sarvavaktāṇāṃ na śabdaḥ kvacidarthavān ||</li>
          </ol>
        </li>
        <li class="verse" id="v6-264">
          <ol class="padas">
            <li>bhaved yady api sambandhaḥ sargādau kasya cit kṛtaḥ |</li>
            <li>tasminn abuddhe naiva syād ekasmāt sadṛśe matiḥ ||</li>
          </ol>
        </li>
        <li class="verse" id="v6-265">
          <ol class="padas">
            <li>atha tatkālajaiḥ pumbhis tasmin śabde 'vadhārite |</li>
            <li>pravṛtter anumīyeta tatsādṛśyaparamparā ||</li>
          </ol>
        </li>
        <li class="verse" id="v6-266">
          <ol class="padas">
            <li>tatra sambandhamārgeṇa pūrvoktena prasajyate |</li>
            <li>smāryaṃ tanmūlasādṛśyaṃ tadadhīnārthaniścayāt ||</li>
          </ol>
        </li>
        <li class="verse" id="v6-267">
          <ol class="padas">
            <li>vastuny utpattibhinne ca dūrādārabhya kalpitam |</li>
            <li>stokastokaviśeṣeṇa sādṛśyaṃ viprakṛṣyate ||</li>
          </ol>
        </li>
        <li class="verse" id="v6-268">
          <ol class="padas">
            <li>svaravyañjanamātrādibhedāc chabde viśeṣataḥ |</li>
            <li>śālāmālā 'balāvelāśīletyādiprakalpanāt ||</li>
          </ol>
        </li>
        <li class="verse" id="v6-269">
          <ol class="padas">
            <li>sādṛśyāt pratipattau ca bhrāntijñānaṃ prasajyate |</li>
            <li>dhūme vṛṣṭe 'gnisambandhe bāṣpād iva kṛśānuṣīḥ ||</li>
          </ol>
        </li>
        <li class="verse" id="v6-270">
          <ol class="padas">
            <li>evam astv iti cet brūyān naitadbādhakavarjanāt |</li>
            <li>tāvatā siddham iti cet, śabdābhedo 'pi sidhyati ||</li>
          </ol>
        </li>
        <li class="verse" id="v6-271">
          <ol class="padas">
            <li>tathā bhinnam abhinnaṃ vā sādṛśyaṃ vyaktito bhavet |</li>
            <li>evam ekam anekaṃ vā nityaṃ vānityam eva vā ||</li>
          </ol>
        </li>
        <li class="verse" id="v6-272">
          <ol class="padas">
            <li>bhinnatvaikatvanityatve jātir eva prakalpyate |</li>
            <li>abhedānityanānātve pūrvoktenaiva tulyatā ||</li>
          </ol>
        </li>
        <li class="verse" id="v6-273">
          <ol class="padas">
            <li>vyaktyananyat tathaikaṃ ca sādṛśyaṃ nityam iṣyate |</li>
            <li>vyaktinityatvamāpannaṃ tathā saty asmadohitam ||</li>
          </ol>
        </li>
        <li class="verse" id="v6-274">
          <ol class="padas">
            <li>na cāvayavasāmānyarūpā sadṛśatā tava |</li>
            <li>varṇābhede hi sā sidhyen na cābhedas tvayeṣyate ||</li>
          </ol>
        </li>
        <li class="verse" id="v6-275">
          <ol class="padas">
            <li>gośabdatvādigatvādi pūrvam eva nirākṛtam |</li>
            <li>varṇavyaktaya eva syur nityās tenāvabodhakāḥ ||</li>
          </ol>
        </li>
        <li class="verse" id="v6-276">
          <ol class="padas">
            <li>gośabde 'vasthite 'smākaṃ tadaśaktijakāritā |</li>
            <li>gāvyāder api gobuddhir mūlaśabdānusāriṇī ||</li>
          </ol>
        </li>
        <li class="verse" id="v6-277">
          <ol class="padas">
            <li>syāt sādṛśyanimittā ced gauraśabdād api dhruvam |</li>
            <li>tenāvyāvṛttir iṣṭātra gośabdād eva sā hi dhīḥ ||</li>
          </ol>
        </li>
        <li class="verse" id="v6-278">
          <ol class="padas">
            <li>nanv ānupūrvyanityatvād anityo vācako bhavet |</li>
            <li>padaṃ vācakam iṣṭaṃ hi kramādhīnā ca tanmatiḥ ||</li>
          </ol>
        </li>
        <li class="verse" id="v6-279">
          <ol class="padas">
            <li>varṇāḥ sarvagatatvād vo na svataḥ kramavṛttayaḥ |</li>
            <li>anityadhvanikāryatvāt kramasyāto vināśitā ||</li>
          </ol>
        </li>
        <li class="verse" id="v6-280">
          <ol class="padas">
            <li>puruṣādhīnatā cāsya tadvivakṣāvaśād bhavet |</li>
            <li>varṇānāṃ nityatā tena niṣphalā paramāṇuvat ||</li>
          </ol>
        </li>
        <li class="verse" id="v6-281">
          <ol class="padas">
            <li>yathā saty aṇunityatve ghaṭe tadracanātmake |</li>
            <li>na nityataivaṃ varṇeṣu nityeṣu padanāśitā ||</li>
          </ol>
        </li>
        <li class="verse" id="v6-282">
          <ol class="padas">
            <li>na ca kramād vinā varṇā vijñātāḥ pratipādakāḥ |</li>
            <li>kramasyaiva padatvaṃ vastasmādevaṃ prasajyate ||</li>
          </ol>
        </li>
        <li class="verse" id="v6-283">
          <ol class="padas">
            <li>padaṃ varṇātiriktaṃ tu yeṣāṃ syāt kramavarjitam |</li>
            <li>teṣām evārthavatyeṣā śabdanityatvakalpanā ||</li>
          </ol>
        </li>
        <li class="verse" id="v6-284">
          <ol class="padas">
            <li>na tāvad ānupūrvyasya padatvaṃ naḥ prasajyate |</li>
            <li>na hi vastvantarādhāram etad dṛṣṭaṃ prakāśakam ||</li>
          </ol>
        </li>
        <li class="verse" id="v6-285">
          <ol class="padas">
            <li>dvaye saty api tenātra vijñeyo 'rthasya vācakaḥ |</li>
            <li>varṇāḥ kiṃ nu kramopetāḥ kiṃ nu varṇāśrayaḥ kramaḥ ||</li>
          </ol>
        </li>
        <li class="verse" id="v6-286">
          <ol class="padas">
            <li>kramaḥ kramavatām aṅgam iti kiṃ yuktisādhyatā |</li>
            <li>dharmamātram asau teṣāṃ na vastvantaram iṣyate ||</li>
          </ol>
        </li>
        <li class="verse" id="v6-287">
          <ol class="padas">
            <li>itthaṃ pratīyamānāḥ syur varṇās tenāvabodhakāḥ |</li>
            <li>na ca kramasya kāryatvaṃ pūrvasiddhaparigrahāt ||</li>
          </ol>
        </li>
        <li class="verse" id="v6-288">
          <ol class="padas">
            <li>vaktā na hi kramaṃ kañ cid svātantryeṇa prapadyate |</li>
            <li>yathaivāsya parair uktis tathaivainaṃ vivakṣati ||</li>
          </ol>
        </li>
        <li class="verse" id="v6-289">
          <ol class="padas">
            <li>paro 'py evam ataś cāsya, sambandhavadanityatā |</li>
            <li>tenaivaṃ vyavahārāt syād akauṭasthye 'pi nityatā ||</li>
          </ol>
        </li>
        <li class="verse" id="v6-290">
          <ol class="padas">
            <li>yatnataḥ pratiṣedhyā naḥ puruṣāṇāṃ svatantratā |</li>
            <li>varṇānām api nanv evam akauṭasthye 'pi setsyati ||</li>
          </ol>
        </li>
        <li class="verse" id="v6-291">
          <ol class="padas">
            <li>nityeṣu satsu varṇeṣu vyavahārāt kramodayaḥ |</li>
            <li>ghaṭādiracanā yadvannityeṣu paramāṇuṣu ||</li>
          </ol>
        </li>
        <li class="verse" id="v6-292">
          <ol class="padas">
            <li>tadabhāve hi nirmūlā racanā nāvadhāryate |</li>
            <li>aṇukalpāś ca varṇāṃśā na santīty upapāditam ||</li>
          </ol>
        </li>
        <li class="verse" id="v6-293">
          <ol class="padas">
            <li>parair uktān bravīmīti vivakṣā cedṛśī dhruvam |</li>
            <li>tathā ca nityatāpattiḥ,   na cānyaccihnam asti vaḥ ||</li>
          </ol>
        </li>
        <li class="verse" id="v6-294">
          <ol class="padas">
            <li>tajjātīyatvasādṛśye niṣiddhe, yat tu sambhavet |</li>
            <li>śabdatvena sajātitvaṃ tulyaṃ śabdāntareṣu tat ||</li>
          </ol>
        </li>
        <li class="verse" id="v6-295">
          <ol class="padas">
            <li>jātyā yathā ghaṭādīnāṃ vyavahāropalakṣaṇam |</li>
            <li>tathaiva cānupūrvyāder jātidvāreṇa setsyati ||</li>
          </ol>
        </li>
        <li class="verse" id="v6-296">
          <ol class="padas">
            <li>tālvādijātayas tāvat sarvapuṃsāṃ vyavasthitāḥ |</li>
            <li>vaktā tāvad dhvanīṃs tābhir upalakṣya nirasyati ||</li>
          </ol>
        </li>
        <li class="verse" id="v6-297">
          <ol class="padas">
            <li>teṣāṃ ca jātayo bhinnāḥ śabdābhivyaktihetavaḥ |</li>
            <li>yāvadvarṇaṃ pravartante vyaktayo vā tadanvitāḥ ||</li>
          </ol>
        </li>
        <li class="verse" id="v6-298">
          <ol class="padas">
            <li>tatra tālvādisaṃyogavibhāgakramapūrvakam |</li>
            <li>dhvanīnām ānupūrvyaṃ syāj jātyā cobhayanityatā ||</li>
          </ol>
        </li>
        <li class="verse" id="v6-299">
          <ol class="padas">
            <li>yathaiva bhramaṇādīnāṃ bhāgair jātyā ca lakṣitaiḥ |</li>
            <li>kramānuvṛttir evaṃ syāt tālvādidhvanivarṇabhāk ||</li>
          </ol>
        </li>
        <li class="verse" id="v6-300">
          <ol class="padas">
            <li>vyaktīnām eva vā saukṣmyāj jātidharmāvadhāraṇam |</li>
            <li>tadvaśena ca varṇānāṃ vyāpitve 'pi kramagrahaḥ ||</li>
          </ol>
        </li>
        <li class="verse" id="v6-301">
          <ol class="padas">
            <li>evaṃ dhvaniguṇān sarvān nityatvena vyavasthitān |</li>
            <li>varṇā anupatantaḥ syur arthabhedāvabodhinaḥ ||</li>
          </ol>
        </li>
        <li class="verse" id="v6-302">
          <ol class="padas">
            <li>ānupūrvī ca varṇānāṃ hrasvadīrghaplutāś ca ye |</li>
            <li>kālasya pravibhāgās tair jāyante dhvanyupādhayaḥ ||</li>
          </ol>
        </li>
        <li class="verse" id="v6-303">
          <ol class="padas">
            <li>kālaś caiko vibhur nityaḥ, pravibhakto 'pi gamyate |</li>
            <li>varṇavat, sarvabhāveṣu vyajyate kena cit kva cit ||</li>
          </ol>
        </li>
        <li class="verse" id="v6-304">
          <ol class="padas">
            <li>varṇeṣu vyajyamānasya tasya pratyāyanāṅgatā |</li>
            <li>anyatrāpi tu sadbhāvāt tatsvarūpasya nityatā ||</li>
          </ol>
        </li>
        <li class="verse" id="v6-305">
          <ol class="padas">
            <li>tasmān na padadharmo 'sti vināśo kaś cid īdṛśaḥ |</li>
            <li>tena nityaṃ padaṃ siddhaṃ varṇānityatvavādinām ||</li>
          </ol>
        </li>
        <li class="verse" id="v6-306">
          <ol class="padas">
            <li>paradharme 'pi cāṅgatvam uktam aśvagajādivat |</li>
            <li>nityatāyāṃ ca sarveṣām arthapatteḥ pramāṇatā ||</li>
          </ol>
        </li>
        <li class="verse" id="v6-307">
          <ol class="padas">
            <li>pade 'navayave cāpi vyañjakaiḥ kramavṛttibhiḥ |</li>
            <li>puruṣādhīnatāyāṃ ca na prāmāṇyaṃ prasajyate ||</li>
          </ol>
        </li>
        <li class="verse" id="v6-308">
          <ol class="padas">
            <li>vākkyeṣu dṛṣṭam etac ca tannirbhāgatvavādinām |</li>
            <li>anyathānupapattyā tat sarvathā padanityatā ||</li>
          </ol>
        </li>
        <li class="verse" id="v6-309">
          <ol class="padas">
            <li>parāthadarśanārthatvaṃ yenāyaṃ pratipadyate |</li>
            <li>sa dharmo hy anumānāya sambandhāpekṣitocyate ||</li>
          </ol>
        </li>
        <li class="verse" id="v6-310">
          <ol class="padas">
            <li>na sādhanaprayogo 'yaṃ sūtrakāreṇa racyate |</li>
            <li>vṛttikāreṇa cārthas tu yogyo dvābhyāṃ nirūpitaḥ ||</li>
          </ol>
        </li>
        <li class="verse" id="v6-311">
          <ol class="padas">
            <li>atrocyate sthiraḥ śabdo dhūmagotvādijātivat |</li>
            <li>sambandhānubhvāpekṣasāmānyārthāvabodhanāt ||</li>
          </ol>
        </li>
        <li class="verse" id="v6-312">
          <ol class="padas">
            <li>anyāpohanasārūpyajātiliṅgatvakalpane |</li>
            <li>viśeṣāṇām aliṅgatvāt sarvasāmānyanityatā ||</li>
          </ol>
        </li>
        <li class="verse" id="v6-313">
          <ol class="padas">
            <li>svavākyādivirodho vā parārthatvena kathyate |</li>
            <li>pratijñoccāryate sarvā sādhyārthapratipattaye ||</li>
          </ol>
        </li>
        <li class="verse" id="v6-314">
          <ol class="padas">
            <li>na cānityā bravīty eṣā svārtham ity upapāditam |</li>
            <li>tenārthapratyayāpannān nityatvān nāśabādhanam ||</li>
          </ol>
        </li>
        <li class="verse" id="v6-315">
          <ol class="padas">
            <li>arthābhidhānasāmarthyam abhyupetya ca sādhayet |</li>
            <li>pūrvābhyupagatenāpi nāśitvaṃ bādhate paraḥ ||</li>
          </ol>
        </li>
        <li class="verse" id="v6-316">
          <ol class="padas">
            <li>arthapratītisāmarthyaiḥ pratiśāstram upāśritaiḥ |</li>
            <li>āgamenāpi nāśitvaṃ bādhyate sarvavādinām ||</li>
          </ol>
        </li>
        <li class="verse" id="v6-317">
          <ol class="padas">
            <li>sarvalokaprasiddhyā ca bādhaḥ pūrvoktayā diśā |</li>
            <li>anumānavirodho 'pi prāguktenaiva hetunā ||</li>
          </ol>
        </li>
        <li class="verse" id="v6-318">
          <ol class="padas">
            <li>pratyakṣeṇa viruddhatvaṃ saṅkhyābhāve 'bhidhāsyate |</li>
            <li>vaktavyaś caiṣa kaḥ śabdo nāśitvena prasādhyate ||</li>
          </ol>
        </li>
        <li class="verse" id="v6-319">
          <ol class="padas">
            <li>triguṇaḥ paudgalo vā 'yam ākāśasyātha vā guṇaḥ |</li>
            <li>varṇād anyo 'tha nādātmā vāyurūpo 'rthavācakaḥ ||</li>
          </ol>
        </li>
        <li class="verse" id="v6-320">
          <ol class="padas">
            <li>padavākyātmakaḥ sphoṭaḥ sārūpyānyanivarttane |</li>
            <li>eteṣām astv anityatvaṃ nāsmākaṃ teṣu nityatā ||</li>
          </ol>
        </li>
        <li class="verse" id="v6-321">
          <ol class="padas">
            <li>aprasiddhaviśeṣyatvam āśrayāsiddhahetutā |</li>
            <li>athāsmad iṣṭaḥ pakṣaḥ syād dvayam etat samaṃ tava ||</li>
          </ol>
        </li>
        <li class="verse" id="v6-322">
          <ol class="padas">
            <li>śabdamātram athocyeta śabdatvaṃ ca tathā sati |</li>
            <li>anityaṃ tac ca sarveṣāṃ nityam iṣṭaṃ viruddhyate ||</li>
          </ol>
        </li>
        <li class="verse" id="v6-323">
          <ol class="padas">
            <li>yatkiñcid iha sāmānyaṃ nityaṃ sarveṇa kalpyate |</li>
            <li>anityatve hi naitat syād vyaktiṣu kāsu cit ||</li>
          </ol>
        </li>
        <li class="verse" id="v6-324">
          <ol class="padas">
            <li>vyaktayaḥ śabdaśabdena na śakyante ca bhāṣitum |</li>
            <li>tāsāṃ jātyatireke ca pūrvokte eva dūṣaṇe ||</li>
          </ol>
        </li>
        <li class="verse" id="v6-325">
          <ol class="padas">
            <li>āśrayān atireke tu jātāv iva virodhitā |</li>
            <li>aprasiddhaviśeṣyatvaṃ syāt pareṣāṃ ca pūrvavat ||</li>
          </ol>
        </li>
        <li class="verse" id="v6-326">
          <ol class="padas">
            <li>anityavaṃ ca nāśitvaṃ yady ātyantikam ucyate |</li>
            <li>tato 'smān prati pakṣaḥ syād aprasiddhaviśeṣaṇaḥ ||</li>
          </ol>
        </li>
        <li class="verse" id="v6-327">
          <ol class="padas">
            <li>yathā kathañ cid iṣṭā ced anityavyapadeśyatā |</li>
            <li>anabhivyaktyavasthātaḥ sābhivyaktyātmaneṣyate ||</li>
          </ol>
        </li>
        <li class="verse" id="v6-328">
          <ol class="padas">
            <li>aikāntikavikalpe ca vyatirekavināśayoḥ |</li>
            <li>pūrvābhyupagamenāpi virodhaḥ sāṃkhyajainayoḥ ||</li>
          </ol>
        </li>
        <li class="verse" id="v6-329">
          <ol class="padas">
            <li>pratyakṣaindriyakatvāder aulūkyānām asiddhatā |</li>
            <li>anekaśabdakalpyatvād ādyamadhyabhaveṣu ca ||</li>
          </ol>
        </li>
        <li class="verse" id="v6-330">
          <ol class="padas">
            <li>antyaśabde 'pi pakṣe syād āśrayāsiddhatā mama |</li>
            <li>sarvaśabdeṣu sādhyeṣu hetur avyāpakas tava ||</li>
          </ol>
        </li>
        <li class="verse" id="v6-331">
          <ol class="padas">
            <li>sāmānyair vyabhicāraś ca, jātimattve satīti cet |</li>
            <li>tathāpi, asiddham asmākaṃ tadvattvaṃ vyatiriktayā ||</li>
          </ol>
        </li>
        <li class="verse" id="v6-332">
          <ol class="padas">
            <li>ananyayā tu tadvattā tavāsidhetyahetutā |</li>
            <li>athānuvṛttivyāvṛttihetunā yujyate matup ||</li>
          </ol>
        </li>
        <li class="verse" id="v6-333">
          <ol class="padas">
            <li>tathāpy asty eva tadvattā teṣāṃ sāmānyabuddhitaḥ |</li>
            <li>gotvādiṣv api sāmānyaṃ sāmānyam iti no matiḥ ||</li>
          </ol>
        </li>
        <li class="verse" id="v6-334">
          <ol class="padas">
            <li>vyāvarttate viśeṣebhyaḥ seti śabdena tulyatā |</li>
            <li>nityatvaṃ cānugāmyeṣām anityebhyo nivarttitam ||</li>
          </ol>
        </li>
        <li class="verse" id="v6-335">
          <ol class="padas">
            <li>athātra gauṇamithyātve syātām varṇeṣu te same |</li>
            <li>yogīndriyāvagamyaiś ca vyabhicāro 'ṇubhis tava ||</li>
          </ol>
        </li>
        <li class="verse" id="v6-336">
          <ol class="padas">
            <li>nityānām api teṣāṃ hi pratyakṣatvādisambhavaḥ |</li>
            <li>atha syāt tannivṛttyartham asmadādiviśeṣaṇam ||</li>
          </ol>
        </li>
        <li class="verse" id="v6-337">
          <ol class="padas">
            <li>ahaṃpratyayavijñeyair ātmabhirvyabhicāritā |</li>
            <li>liṅgaśabdādyabhāvena manassaṃyogahetukam ||</li>
          </ol>
        </li>
        <li class="verse" id="v6-338">
          <ol class="padas">
            <li>pratyakṣaṃ caitadekāntāt sukhādāv iva kalpyate |</li>
            <li>bāhyendriyāvagamyatvam atha kuryād viśeṣaṇam ||</li>
          </ol>
        </li>
        <li class="verse" id="v6-339">
          <ol class="padas">
            <li>tathāpi vyabhicāryeva jātīnāṃ jātimattayā |</li>
            <li>ekārthasamavāyena jātir jātimatī hi vaḥ ||</li>
          </ol>
        </li>
        <li class="verse" id="v6-340">
          <ol class="padas">
            <li>ādhāratvam athocyeta, nāmūrtā''dhīyate hy asau |</li>
            <li>samavāyaṃ yadi brūyāḥ, tvadīyaḥ so 'pi vāritaḥ ||</li>
          </ol>
        </li>
        <li class="verse" id="v6-341">
          <ol class="padas">
            <li>abhedavṛttiṃ brūyāś cet, jātīnām api seṣyate |</li>
            <li>kleśaś ca nityavaidharmye kṛto bahuviśeṣaṇaiḥ ||</li>
          </ol>
        </li>
        <li class="verse" id="v6-342">
          <ol class="padas">
            <li>svaśabdenaiva tāny uktvā tebhyo 'nyatvaṃ varaṃ kṛtam |</li>
            <li>evaṃ ca śakyate vaktaṃ nityatāpy ambarādivat ||</li>
          </ol>
        </li>
        <li class="verse" id="v6-343">
          <ol class="padas">
            <li>tadbhinnā 'nityavṛkṣādivyatiriktatvahetukā |</li>
            <li>kevalaindriyakatve 'pi sāṃkhyabauddhaprakalpite ||</li>
          </ol>
        </li>
        <li class="verse" id="v6-344">
          <ol class="padas">
            <li>jātyā sādhitayedānīṃ vyabhicāraḥ pratīyate |</li>
            <li>asiddhe pakṣadharmatve yathaiva prativādinaḥ ||</li>
          </ol>
        </li>
        <li class="verse" id="v6-345">
          <ol class="padas">
            <li>na hetur labhyate, tadvadanvayavyatirekayoḥ |</li>
            <li>tatra yady apy asiddhā syāj jātiḥ sādhanavādinaḥ ||</li>
          </ol>
        </li>
        <li class="verse" id="v6-346">
          <ol class="padas">
            <li>tāvat tathāpy ahetutvaṃ yāvat sā na nirākṛtā |</li>
            <li>kāryā caindriyakatve 'pi kiṃ vastv iti nirūpaṇā ||</li>
          </ol>
        </li>
        <li class="verse" id="v6-347">
          <ol class="padas">
            <li>vyaktyananyatvanānātvabhedābhedeṣu ca sphuṭā |</li>
            <li>tatrāsādhāraṇāsiddha sādhyahīnasapakṣatāḥ ||</li>
          </ol>
        </li>
        <li class="verse" id="v6-348">
          <ol class="padas">
            <li>vikalpitānusāreṇa vaktavyā vādyapekṣayā |</li>
            <li>viruddhāvyabhicāritvaṃ vakṣyamāṇaiś ca hetubhiḥ ||</li>
          </ol>
        </li>
        <li class="verse" id="v6-349">
          <ol class="padas">
            <li>kevalākāśavarttitvād aulūkyasya vibhutvavat |</li>
            <li>tathā ca śrotragamyatvāc chabdatvavad iti sthitiḥ ||</li>
          </ol>
        </li>
        <li class="verse" id="v6-350">
          <ol class="padas">
            <li>prāguktena vibhutvena vyomavac cāsya nityatā |</li>
            <li>sapakṣo 'pi vikalpyo 'tra śrutyarthe sādhyahīnatā ||</li>
          </ol>
        </li>
        <li class="verse" id="v6-351">
          <ol class="padas">
            <li>vyaktilakṣaṇapakṣe 'pi jātyanyānanyakalpanā |</li>
            <li>anyatve dharmyasiddhir no 'nanyatve 'pi parān prati ||</li>
          </ol>
        </li>
        <li class="verse" id="v6-352">
          <ol class="padas">
            <li>aviśeṣe 'pi nānityaṃ na nityaṃ vastu tanmama |</li>
            <li>aṃśo hy etasya jātyākhyo nityo dhvaṃsītaro mataḥ ||</li>
          </ol>
        </li>
        <li class="verse" id="v6-353">
          <ol class="padas">
            <li>anityatā vikalpyātra, nāśaś cet sādhyahīnatā |</li>
            <li>mamānyathā tu bhavatām, ity eṣā dūṣaṇoktidik ||</li>
          </ol>
        </li>
        <li class="verse" id="v6-354">
          <ol class="padas">
            <li>sarveṇa śabdarūpaṃ ca vācakaṃ nityam iṣyate |</li>
            <li>tatsvarūpe vivādas tu varṇās tatra ca sādhitāḥ ||</li>
          </ol>
        </li>
        <li class="verse" id="v6-355">
          <ol class="padas">
            <li>sambandhanityatāyāḥ kiṃ śabdādhikaraṇe 'bhidhā |</li>
            <li>tādarthyāc chabdacintāyāḥ saiva hy atrādhikāritī ||</li>
          </ol>
        </li>
        <li class="verse" id="v6-356">
          <ol class="padas">
            <li>yad vā sambandhanityatvadvāreyaṃ śabdanityatā |</li>
            <li>sādhyate, na vinaṣṭe hi śabde tannityatā bhavet ||</li>
          </ol>
        </li>
        <li class="verse" id="v6-357">
          <ol class="padas">
            <li>anityānāṃ hi nityātmā yaḥ sambandhaḥ pratīyate |</li>
            <li>āśrayāṇām anucchedān na kva cit sa virudhyate ||</li>
          </ol>
        </li>
        <li class="verse" id="v6-358">
          <ol class="padas">
            <li>na cānucchedarūpeṇa gośabdānām iha sthitiḥ |</li>
            <li>na caiṣāṃ gamyate bhedas tenaikasyaiva nityatā ||</li>
          </ol>
        </li>
        <li class="verse" id="v6-359">
          <ol class="padas">
            <li>kṛtrimatve ca sambandhas tatprayogāpavarjanāt |</li>
            <li>tadekavyaktiniṣṭhatvān naiva sārvatriko bhavet ||</li>
          </ol>
        </li>
        <li class="verse" id="v6-360">
          <ol class="padas">
            <li>pārthivadravyasattādilāṅgūlatvādisaṅkarāt |</li>
            <li>vinā prayogabhūyas tvaṃ na syād gotvāvadhāraṇā ||</li>
          </ol>
        </li>
        <li class="verse" id="v6-361">
          <ol class="padas">
            <li>tasmād akṛtrimaḥ śabdo na kadā cid vinaṣyati |</li>
            <li>nityena nityasambandhād ākāśaparamāṇuvat ||</li>
          </ol>
        </li>
        <li class="verse" id="v6-362">
          <ol class="padas">
            <li>yad vā sambandhanityatvaṃ sūtre 'smin naiva varṇyate |</li>
            <li>śabdanityatvamātre 'pi bhāṣyaṃ hy etasya yujyate ||</li>
          </ol>
        </li>
        <li class="verse" id="v6-363">
          <ol class="padas">
            <li>sammugdhānekasāmānyaviṣayo hi sakṛcchrutaḥ |</li>
            <li>niṣkṛṣṭasvārthavācitvaṃ śabdo na pratipadyate ||</li>
          </ol>
        </li>
        <li class="verse" id="v6-364">
          <ol class="padas">
            <li>bahubhiḥ śravaṇair eva prāṇitvādīni varjayet |</li>
            <li>śuklādigamanādīni sāsnālāṅgūlatādi ca ||</li>
          </ol>
        </li>
        <li class="verse" id="v6-365">
          <ol class="padas">
            <li>śābaleyādikhaṇḍādivyaktīś ca svanibandhanāḥ |</li>
            <li>niṣkṛṣṭagotvavācitvaṃ cireṇa pratipadyate ||</li>
          </ol>
        </li>
        <li class="verse" id="v6-366">
          <ol class="padas">
            <li>tāvatkālaṃ sthiraṃ cainaṃ kaḥ paścān nāśayiṣyati |</li>
            <li>anapekṣatvasūtreṇa tac caitat sādhayiṣyate ||</li>
          </ol>
        </li>
        <li class="verse" id="v6-367">
          <ol class="padas">
            <li>kriyāvatām abhede hi kriyāvṛttiṣu kṛtvasuc |</li>
            <li>tatprayogād dhruvaṃ tasya śabdasyāvarttate kriyā ||</li>
          </ol>
        </li>
        <li class="verse" id="v6-368">
          <ol class="padas">
            <li>punaḥprayogavijñānaṃ na hi śabdāntare bhavet |</li>
            <li>tasyāṃ ca śabdasaṃkhyāyām aṣṭāv iti bhavecchrutiḥ ||</li>
          </ol>
        </li>
        <li class="verse" id="v6-369">
          <ol class="padas">
            <li>bhuktavanto 'ṣṭakṛtvo 'dya brāhmaṇā iti dṛśyate |</li>
            <li>dravyabhede 'py anekāntaṃ matvā''ha kim ato yadi ||</li>
          </ol>
        </li>
        <li class="verse" id="v6-370">
          <ol class="padas">
            <li>tasmāt tatparihārāya pramāṇāntaram ucyate |</li>
            <li>pratyabhijñānam etena prayogeṇopalakṣitam ||</li>
          </ol>
        </li>
        <li class="verse" id="v6-371">
          <ol class="padas">
            <li>kṛtvasuc cāpi naivāyaṃ vyabhicārīti gamyate |</li>
            <li>yataḥ prayujyate caikabrāhmaṇatvavivakṣayā ||</li>
          </ol>
        </li>
        <li class="verse" id="v6-372">
          <ol class="padas">
            <li>pramāṇaṃ pratyabhijñānaṃ dṛḍhendriyatayocyate |</li>
            <li>itaro 'siddhatām āha sādṛśyād grāhyadūṣaṇāt ||</li>
          </ol>
        </li>
        <li class="verse" id="v6-373">
          <ol class="padas">
            <li>nityaṃ sadṛśa eveti yatra rūḍhā matir bhavet |</li>
            <li>sa iti pratyabhijñānaṃ bhrāntis tatrāvakalpate ||</li>
          </ol>
        </li>
        <li class="verse" id="v6-374">
          <ol class="padas">
            <li>iha nityaṃ sa eveti vijñānaṃ jāyate dṛḍham |</li>
            <li>tadāstitvādhikatvāc ca prāmāṇyaṃ tasya sādhitam ||</li>
          </ol>
        </li>
        <li class="verse" id="v6-375">
          <ol class="padas">
            <li>nityaprasaṅgadvāreṇa spaṣṭayor apy anityayoḥ |</li>
            <li>pratyabhijñānasadbhāvād anaikāntikatocyate ||</li>
          </ol>
        </li>
        <li class="verse" id="v6-376">
          <ol class="padas">
            <li>na pratyakṣe iti tv etadasambaddham ivottaram |</li>
            <li>yato nātra pareṇoktā pratyakṣatvena nityatā ||</li>
          </ol>
        </li>
        <li class="verse" id="v6-377">
          <ol class="padas">
            <li>pratyakṣatvād ghaṭādīnāṃ mā prasāṅkṣīddhi nityatā |</li>
            <li>atīndriyatvān mā bhuc ca vyomāder apy anityatā ||</li>
          </ol>
        </li>
        <li class="verse" id="v6-378">
          <ol class="padas">
            <li>na ca nitye svarūpeṇa tenokte buddhikarmaṇī |</li>
            <li>yā tv anaikāntikatvoktiḥ sā tathaivāvatiṣṭhate ||</li>
          </ol>
        </li>
        <li class="verse" id="v6-379">
          <ol class="padas">
            <li>na tayoḥ pratyabhijñānam etad eva kilocyate |</li>
            <li>pratyakṣatvaniṣedhena pratyakṣeṇa hi tad bhavet ||</li>
          </ol>
        </li>
        <li class="verse" id="v6-380">
          <ol class="padas">
            <li>tena hetor abhāvo 'yaṃ vipakṣānujñayocyate |</li>
            <li>hetuṃ cāpy abhyanujñāya vipakṣo neti kathyate ||</li>
          </ol>
        </li>
        <li class="verse" id="v6-381">
          <ol class="padas">
            <li>sādhyaṃ nityasvarūpaṃ ced etayoḥ pratyabhijñayā |</li>
            <li>tatrāsambaddhatā vācyā yoktā paṅktivane prati ||</li>
          </ol>
        </li>
        <li class="verse" id="v6-382">
          <ol class="padas">
            <li>pratyabhijñānanityatve yāpy eṣānavadhāraṇā |</li>
            <li>anādarāya, na hy asmāt prakṛtaṃ mama duṣyati ||</li>
          </ol>
        </li>
        <li class="verse" id="v6-383">
          <ol class="padas">
            <li>vyaktirūpeṇa vā yena nāśitvaṃ buddhikarmaṇoḥ |</li>
            <li>na tatra pratyabhijñānaṃ, ghaṭabuddhau hi nāsya dhīḥ ||</li>
          </ol>
        </li>
        <li class="verse" id="v6-384">
          <ol class="padas">
            <li>yena tu pratyabhijñānaṃ śaktijātyātmanānayoḥ |</li>
            <li>tena nityatvam eveṣṭaṃ kathañ cit sarvavādinām ||</li>
          </ol>
        </li>
        <li class="verse" id="v6-385">
          <ol class="padas">
            <li>evaṃ tu pratyabhijñānaṃ vācoktaṃ kliṣṭayānayā |</li>
            <li>na ca śakyaṃ nirākartuṃ sarvalokaprasiddhitaḥ ||</li>
          </ol>
        </li>
        <li class="verse" id="v6-386">
          <ol class="padas">
            <li>yena nāma pramāṇena grahaṇaṃ buddhikarmaṇoḥ |</li>
            <li>tenaiva pratyabhijñānān nityatvaṃ kiṃ na siddhyati ||</li>
          </ol>
        </li>
        <li class="verse" id="v6-387">
          <ol class="padas">
            <li>vāṅmātrāt pratyabhijñānaṃ śakyaṃ śabde 'pabhāṣitum |</li>
            <li>pratyabhijñānapekṣeṇa na pratyakṣeṇa kiñ cana ||</li>
          </ol>
        </li>
        <li class="verse" id="v6-388">
          <ol class="padas">
            <li>rūpaśabdāvibhāgāc cety atraitat sādhayiṣyate |</li>
            <li>pratyakṣanityaṃ karmeti, tenaiṣātropavarṇanā ||</li>
          </ol>
        </li>
        <li class="verse" id="v6-389">
          <ol class="padas">
            <li>nāsmābhiḥ pratyabhijñānaṃ nityasādhanam iṣyate |</li>
            <li>anityavādinas tv eṣā pratyakṣeṇa viruddhatā ||</li>
          </ol>
        </li>
        <li class="verse" id="v6-390">
          <ol class="padas">
            <li>tenānaikāntiko nāyaṃ siddhāntāntaradūṣaṇam |</li>
            <li>dhīkarmasv api kiṃ naivam anityatvaṃ nivāryate ||</li>
          </ol>
        </li>
        <li class="verse" id="v6-391">
          <ol class="padas">
            <li>taducyate vināśitvam anumānāt pratīyate |</li>
            <li>śabde pratyakṣagamye ca tena bādho balīyasā ||</li>
          </ol>
        </li>
        <li class="verse" id="v6-392">
          <ol class="padas">
            <li>dhīkarmaṃ pratyabhijñānān nityatā tvānumānikī |</li>
            <li>tādṛśī nāśitāpīti na syāt tatra balābalam ||</li>
          </ol>
        </li>
        <li class="verse" id="v6-393">
          <ol class="padas">
            <li>na hi te iti tenāha, yad vā hetor viśeṣaṇam |</li>
            <li>pratyakṣam,   śrautratā ceyaṃ hetuḥ śabdatvavat kṛtaḥ ||</li>
          </ol>
        </li>
        <li class="verse" id="v6-394">
          <ol class="padas">
            <li>yatkarmātīndriyādhāraṃ tadapratyakṣam ucyate |</li>
            <li>apratyakṣeti buddhiś ca śūnyavāde nirūpitā ||</li>
          </ol>
        </li>
        <li class="verse" id="v6-395">
          <ol class="padas">
            <li>pratyakṣadravyavarttinyo dṛśyante yoḥ punaḥ kriyāḥ |</li>
            <li>tāsāṃ varṇavad eveṣṭaṃ nityatvaṃ pratyabhijñayā ||</li>
          </ol>
        </li>
        <li class="verse" id="v6-396">
          <ol class="padas">
            <li>vyañjakābhāvataś cāsāṃ santatānupalabdhitā |</li>
            <li>yad evotpādakaṃ vaḥ syāt tad eva vyañjakaṃ mama ||</li>
          </ol>
        </li>
        <li class="verse" id="v6-397">
          <ol class="padas">
            <li>tava śabdatvakartṛtve nitye api satī yathā |</li>
            <li>na nityam upalabhyete tathā me buddhikarmaṇī ||</li>
          </ol>
        </li>
        <li class="verse" id="v6-398">
          <ol class="padas">
            <li>yathā vā śaktisadbhāve kutaś cit kāraṇād ṛte |</li>
            <li>na kāryāṇy upajāyante tathābhivyaktir iṣyatām ||</li>
          </ol>
        </li>
        <li class="verse" id="v6-399">
          <ol class="padas">
            <li>vyaktibhyo 'nyatayā tāvat karma kleśena kalpyate |</li>
            <li>punarjātisahasrāṇāṃ tadbhede kliṣṭakalpanā ||</li>
          </ol>
        </li>
        <li class="verse" id="v6-400">
          <ol class="padas">
            <li>tata ekatvanityatvapratyekasamavāyitāḥ |</li>
            <li>vṛttiś ca viprakīrṇeṣu karmabhāgeṣu nāśiṣu ||</li>
          </ol>
        </li>
        <li class="verse" id="v6-401">
          <ol class="padas">
            <li>ekatvāc calanādīnāṃ tasmād ekātmikā matiḥ |</li>
            <li>prayatnāśrayanānātvād buddhibhedaḥ pravarttate ||</li>
          </ol>
        </li>
        <li class="verse" id="v6-402">
          <ol class="padas">
            <li>naiva hy atrāpi vicchinnāḥ śābaleyādipiṇḍavat |</li>
            <li>karmavyaktīr vijānīmaḥ kalpayema dvayaṃ yataḥ ||</li>
          </ol>
        </li>
        <li class="verse" id="v6-403">
          <ol class="padas">
            <li>śīghramandādibhede 'pi syāt prayatnādibhedataḥ |</li>
            <li>vyaktidvāro yathā jāteḥ, vyakter vā janane yathā ||</li>
          </ol>
        </li>
        <li class="verse" id="v6-404">
          <ol class="padas">
            <li>buddhīnām api caitanyasvābhāvyāt puruṣasya naḥ |</li>
            <li>nityatvam ekatā ceṣṭā, bhedas tu viṣayāśrayaḥ ||</li>
          </ol>
        </li>
        <li class="verse" id="v6-405">
          <ol class="padas">
            <li>svarūpeṇa yathā vahnir nityaṃ dahanakarmakaḥ |</li>
            <li>upanītaṃ dahatyarthaṃ dārhya nānyanna cānyathā ||</li>
          </ol>
        </li>
        <li class="verse" id="v6-406">
          <ol class="padas">
            <li>yathā vā darpaṇaḥ svaccho yathā ca sphaṭiko 'malaḥ |</li>
            <li>yadyannidhīyate yogyaṃ tacchāyāṃ pratipadyate ||</li>
          </ol>
        </li>
        <li class="verse" id="v6-407">
          <ol class="padas">
            <li>tathaiva nityacaitanyāḥ pumāṃso dehavṛttayaḥ |</li>
            <li>gṛhṇanti karaṇānītān rūpādīn, dhīr asau matā ||</li>
          </ol>
        </li>
        <li class="verse" id="v6-408">
          <ol class="padas">
            <li>tenopanetṛsambandhabhaṅgitvād bhaṅgino matiḥ |</li>
            <li>nanityaṃ dāhako vahnir dāhyāsannidhinā yathā ||</li>
          </ol>
        </li>
        <li class="verse" id="v6-409">
          <ol class="padas">
            <li>tatra bodhātmakatvena pratyabhijñāyate matiḥ |</li>
            <li>ghaṭahastyādibuddhitvaṃ tadbhedāl lokasammatam ||</li>
          </ol>
        </li>
        <li class="verse" id="v6-410">
          <ol class="padas">
            <li>saiveti nocyate buddhir arthabhedānusāribhiḥ |</li>
            <li>na cāsyāḥ pratyabhijñānam arthabhede 'nupāśrite ||</li>
          </ol>
        </li>
        <li class="verse" id="v6-411">
          <ol class="padas">
            <li>etanmanasi kṛtvā''ha nitye eveti bhāṣyakṛt |</li>
            <li>etayaiva diśā vācyā śuklāder api nityatā ||</li>
          </ol>
        </li>
        <li class="verse" id="v6-412">
          <ol class="padas">
            <li>saṃsargamātrabhedena syāt tatrāpi hi bhedadhīḥ |</li>
            <li>svarūpaṃ tu tad eveti ko jātiṃ kathayiṣyati ||</li>
          </ol>
        </li>
        <li class="verse" id="v6-413">
          <ol class="padas">
            <li>kva cid dravyeṇa saṃsargaḥ kva cin na syād guṇāntaraiḥ |</li>
            <li>śuklādes tena bhinnatvaṃ siddhaṃ bhāsuradhūsaraiḥ ||</li>
          </ol>
        </li>
        <li class="verse" id="v6-414">
          <ol class="padas">
            <li>jvālādeḥ kṣaṇikatve 'pi pratyabhijñeti cet, na tat |</li>
            <li>tatrāpi pratyabhijñeyaṃ sāmānyaṃ nityam eva naḥ ||</li>
          </ol>
        </li>
        <li class="verse" id="v6-415">
          <ol class="padas">
            <li>bhedabuddhis tu yatrāṃśe syāt kena cid upādhinā |</li>
            <li>tatra naḥ pratyabhijñānaṃ bhedabuddhyaiva vāritam ||</li>
          </ol>
        </li>
        <li class="verse" id="v6-416">
          <ol class="padas">
            <li>hy astanoccāritas tasmād gośabdo 'dyāpi vidyate |</li>
            <li>gośabdajñānagamyatvād yathokto 'dyaiṣa gaur iti ||</li>
          </ol>
        </li>
        <li class="verse" id="v6-417">
          <ol class="padas">
            <li>hyo vāsīd eṣa gośabdaḥ pūrvoktenaiva hetunā |</li>
            <li>yad vā gotvābhidhāyitvaṃ vācyo hetur dvayor api ||</li>
          </ol>
        </li>
        <li class="verse" id="v6-418">
          <ol class="padas">
            <li>gośabdabuddhyā hy astanyā gośabdo 'yaṃ prakāśitaḥ |</li>
            <li>gośabdaviṣayatvena yathaivādyaprasūtayā ||</li>
          </ol>
        </li>
        <li class="verse" id="v6-419">
          <ol class="padas">
            <li>iyaṃ vā taṃ vijānāti taddhetoḥ pūrvabuddhivat |</li>
            <li>ubhe vāpy ekaviṣaye bhavetām ekabuddhivat ||</li>
          </ol>
        </li>
        <li class="verse" id="v6-420">
          <ol class="padas">
            <li>deśakālādibhinnā vā samastā gotvabuddhayaḥ |</li>
            <li>ekagośabdajanyāḥ syur godhītvād ekabuddhivat ||</li>
          </ol>
        </li>
        <li class="verse" id="v6-421">
          <ol class="padas">
            <li>gośabdabuddhayo 'py evam ekagośabdagocarāḥ |</li>
            <li>gośabdaviṣayatvena kalpyantām ekabuddhivat ||</li>
          </ol>
        </li>
        <li class="verse" id="v6-422">
          <ol class="padas">
            <li>gośabdatvaniṣedhāc ca nātra syāt siddhasādhyatā |</li>
            <li>ghaṭāder ekatāpattau jātyeṣṭaṃ siddhasādhanam ||</li>
          </ol>
        </li>
        <li class="verse" id="v6-423">
          <ol class="padas">
            <li>vyaktīnām ekatārpattiṃ kuryāc ced anayā diśā |</li>
            <li>tasya dṛṣṭaviruddhatvaṃ vācyaṃ sarvapramāṇakam ||</li>
          </ol>
        </li>
        <li class="verse" id="v6-424">
          <ol class="padas">
            <li>ye 'pi sthūlavināśānām anyathānupapattitaḥ |</li>
            <li>kalpayantyantarā sūkṣmaṃ vināśitvaṃ pratikṣaṇam ||</li>
          </ol>
        </li>
        <li class="verse" id="v6-425">
          <ol class="padas">
            <li>te 'pi kṣaṇikanāśitvād adhikāṃ sthūlanāśitām |</li>
            <li>śabdānām avijānanto na śaktā nāśisādhane ||</li>
          </ol>
        </li>
        <li class="verse" id="v6-426">
          <ol class="padas">
            <li>kṣaṇabhaṅgo ghaṭādīnāṃ vāryas tair eva sādhanaiḥ |</li>
            <li>tathaiva pratyabhijñānād, yāvad dṛṣṭaṃ na bādhate ||</li>
          </ol>
        </li>
        <li class="verse" id="v6-427">
          <ol class="padas">
            <li>sādhanaṃ tu bruvāṇasya dīpajvālādidarśanāt |</li>
            <li>pūrvoktenaiva māgreṇa pratyakṣādiviruddhatā ||</li>
          </ol>
        </li>
        <li class="verse" id="v6-428">
          <ol class="padas">
            <li>pūrvakṣaṇavināśe ca kalpyamāne niranvaye |</li>
            <li>uttarasyānimittatvād utpattir nopapadyate ||</li>
          </ol>
        </li>
        <li class="verse" id="v6-429">
          <ol class="padas">
            <li>atyantāsann asau tasminn tāvad vyāpṛtikṣamaḥ |</li>
            <li>svayaṃ cābhāvadaṣṭatvāt kasmin kāle kariṣyate ||</li>
          </ol>
        </li>
        <li class="verse" id="v6-430">
          <ol class="padas">
            <li>nāśotpādasamatve 'pi nairapekṣyāt parasparam |</li>
            <li>na kāryakāraṇatve staḥ, tadvyāpārānanugrahāt ||</li>
          </ol>
        </li>
        <li class="verse" id="v6-431">
          <ol class="padas">
            <li>na hy alabdhātmakaṃ vastu parāṅgatvāya kalpte |</li>
            <li>na vinaṣṭaṃ, na ca sthānaṃ tasya kāryakṛtikṣamam ||</li>
          </ol>
        </li>
        <li class="verse" id="v6-432">
          <ol class="padas">
            <li>jāyamānaṃ ca gandhādi ghaṭarūpe vinaśyati |</li>
            <li>tatkāryaṃ neṣyate tadvat tathā rūpāntarāṇy api ||</li>
          </ol>
        </li>
        <li class="verse" id="v6-433">
          <ol class="padas">
            <li>tasmāt prākkāryaniṣpatter vyāpāro yatra dṛśyate |</li>
            <li>tad eva kāraṇaṃ tasya na tvānantaryamātrakam ||</li>
          </ol>
        </li>
        <li class="verse" id="v6-434">
          <ol class="padas">
            <li>jvālāder api nāśitvaṃ naiva siddhaṃ pratikṣaṇam |</li>
            <li>laghavo 'vayavās tatra yānti deśāntaraṃ laghu ||</li>
          </ol>
        </li>
        <li class="verse" id="v6-435">
          <ol class="padas">
            <li>prabhūtaṃ varttideśe hi tejastiṣṭhati piṇḍitam |</li>
            <li>tatra yāvad vrajaty ūrdhvaṃ tāvajjvāleti gamyate ||</li>
          </ol>
        </li>
        <li class="verse" id="v6-436">
          <ol class="padas">
            <li>tato 'pi yadatikramya yāti tat syāt prabhātmakam |</li>
            <li>tataḥ paraṃ tu yad yāti tat saukṣmyān nāvadhāryate ||</li>
          </ol>
        </li>
        <li class="verse" id="v6-437">
          <ol class="padas">
            <li>uttarāvayavai ruddhe mārge pūrve na yānti ca |</li>
            <li>yathottare vimuñcanti pūrve yānti tathā tathā ||</li>
          </ol>
        </li>
        <li class="verse" id="v6-438">
          <ol class="padas">
            <li>saṃkrāntāv api tenaiṣāṃ tṛṇādau vṛddhyasambhavaḥ |</li>
            <li>śabde vṛddhyādyabhāvo 'pi dhvaniśaighryeṇa jāyate ||</li>
          </ol>
        </li>
        <li class="verse" id="v6-439">
          <ol class="padas">
            <li>śarīre yauvanādyāptiḥ pariṇāmāc ca setsyati |</li>
            <li>tathā hi sanniveśādi pratyabhijñāyate janaiḥ ||</li>
          </ol>
        </li>
        <li class="verse" id="v6-440">
          <ol class="padas">
            <li>tatrānyānanyavṛttīnām anekāntasvabhāvataḥ |</li>
            <li>utpattisthitināśānāṃ virodhaḥ prāṅnirākṛtaḥ ||</li>
          </ol>
        </li>
        <li class="verse" id="v6-441">
          <ol class="padas">
            <li>ekasantānasambandhāt pratyabhijñānakalpanā |</li>
            <li>jñānasantatimārgeṇa vāryānyatvādyasambhavāt ||</li>
          </ol>
        </li>
        <li class="verse" id="v6-442">
          <ol class="padas">
            <li>evaṃ sthitasya śabdasya śrutikālāt kṣaṇāntare |</li>
            <li>sambhāvyate vināśitvaṃ na bhūyo 'nyena hetunā ||</li>
          </ol>
        </li>
        <li class="verse" id="v6-443">
          <ol class="padas">
            <li>yathā śastrādibhir bhedāj jarayā vā paṭādayaḥ |</li>
            <li>naṅkṣyantītyavagamyante naivaṃ śabde 'sti kāraṇam ||</li>
          </ol>
        </li>
        <li class="verse" id="v6-444">
          <ol class="padas">
            <li>śabdo yathā paudgaliko niṣiddhaḥ, syād vāyavīyasya sa eva mārgaḥ |</li>
            <li>tasmād anirdhāritahetumārgaḥ sarvatra sākṣād bhavatīti nityaḥ ||</li>
          </ol>
        </li>
      </ol>
      <h1 id="7_vākyādhikaraṇa_VAA">{7 vākyādhikaraṇa VAA}</h1>
      <ol class="verses">
        <li class="verse" id="v7-1">
          <ol class="padas">
            <li>padārthapadasambandhanityatve sādhite 'pi vaḥ |</li>
            <li>naiva vedapramāṇatvaṃ vākyārthaṃ prati sidhyati ||</li>
          </ol>
        </li>
        <li class="verse" id="v7-2">
          <ol class="padas">
            <li>padāni gamayeyus taṃ pratyekaṃ saṃhatāni vā |</li>
            <li>vyatirikto 'tha vā śabdaḥ, padārthā vā 'pi pūrvavat ||</li>
          </ol>
        </li>
        <li class="verse" id="v7-3">
          <ol class="padas">
            <li>tat pramāṇaṃ smṛtīnāṃ ca tathā sambandhataddhiyām |</li>
            <li>pratyekaṃ saṃhatatvena tadvad eva vikalpanam ||</li>
          </ol>
        </li>
        <li class="verse" id="v7-4">
          <ol class="padas">
            <li>adṛṣṭasaṅgatitvena sarveṣām animittatā |</li>
            <li>anyaḥ pratīto na hy anyaṃ gamayiṣyaty asaṅgatam ||</li>
          </ol>
        </li>
        <li class="verse" id="v7-5">
          <ol class="padas">
            <li>apratītaś ca sambandho nāpy asattvād viśiṣyate |</li>
            <li>na cā'vijñāyamānasya sadbhāvo 'pi pramāṇavān ||</li>
          </ol>
        </li>
        <li class="verse" id="v7-6">
          <ol class="padas">
            <li>vākyavākyārthayor nāpi vastutvam upapadyate |</li>
            <li>spaṣṭaṃ padatadarthābhyām anyā'nanyā'nirūpaṇāt ||</li>
          </ol>
        </li>
        <li class="verse" id="v7-7">
          <ol class="padas">
            <li>na tāvad avagamyete kaiś cit tadvyatirekataḥ |</li>
            <li>yaugapadyāgṛhīteś ca samudāyau na sidhyataḥ ||</li>
          </ol>
        </li>
        <li class="verse" id="v7-8">
          <ol class="padas">
            <li>na sattāyaugapadyasya vyavahārāṅgateṣyate |</li>
            <li>arvanityatayā mā bhūd viśeṣānavadhāraṇam ||</li>
          </ol>
        </li>
        <li class="verse" id="v7-9">
          <ol class="padas">
            <li>jñānānāṃ kramavarttitvād yaugapadye 'py asambhavaḥ |</li>
            <li>ena tatsamudāyo 'pi na vākyārthaḥ pratīyate ||</li>
          </ol>
        </li>
        <li class="verse" id="v7-10">
          <ol class="padas">
            <li>sambandhapūrvakatvaṃ ca vākyavākyārthayoḥ sthitam |</li>
            <li>svatantreṣu hi vākyatvaṃ kadā cin nopalakṣyate ||</li>
          </ol>
        </li>
        <li class="verse" id="v7-11">
          <ol class="padas">
            <li>sambandhaś cānapekṣatvāt kasya cin nāvakalpate |</li>
            <li>padāni tāvad varṇā vā svarūpair na kadācana ||</li>
          </ol>
        </li>
        <li class="verse" id="v7-12">
          <ol class="padas">
            <li>anarthakeṣv adṛṣṭatvād apekṣante parasparam |</li>
            <li>na cānuccāritaḥ śabdaḥ śaknoty anyam apekṣitum ||</li>
          </ol>
        </li>
        <li class="verse" id="v7-13">
          <ol class="padas">
            <li>yaugapadyaṃ tu nāsty eva na coccārya tirohitaḥ |</li>
            <li>apekṣaṇe 'pi sambandho naiva kaś cit pratīyate ||</li>
          </ol>
        </li>
        <li class="verse" id="v7-14">
          <ol class="padas">
            <li>kāryakāraṇasaṃyogasamavāyādilakṣaṇaḥ |</li>
            <li>ekārthasamavāye 'pi sarveṣāṃ vyomni tulyatā ||</li>
          </ol>
        </li>
        <li class="verse" id="v7-15">
          <ol class="padas">
            <li>tatroktānuktayogyāder na viśeṣyeṇa saṅgatiḥ |</li>
            <li>ekakāryaniyogo 'pi vyaṅgye janye 'tha vā bhavet ||</li>
          </ol>
        </li>
        <li class="verse" id="v7-16">
          <ol class="padas">
            <li>vyaṅgyās tāvat pṛthagbhūtāḥ padārthāḥ padabhedataḥ |</li>
            <li>tathā tadviṣayāpy etair buddhir naikāpi jāyate ||</li>
          </ol>
        </li>
        <li class="verse" id="v7-17">
          <ol class="padas">
            <li>yā tu svaviṣayā buddhiḥ pratiśabdam asāv api |</li>
            <li>na caikajñānajananaṃ bhinnais taiḥ kramavarttibhiḥ ||</li>
          </ol>
        </li>
        <li class="verse" id="v7-18">
          <ol class="padas">
            <li>na cāvayavaśo bodhād aikyaṃ vākyatadarthayoḥ |</li>
            <li>na cāvayavabuddhīnāṃ bhrāntitvaṃ bādhakād ṛte ||</li>
          </ol>
        </li>
        <li class="verse" id="v7-19">
          <ol class="padas">
            <li>ekanirbhāgatābuddher asatyāḥ satyatā katham |</li>
            <li>anurāgavyavacchedau buddhīnāṃ na ca siddhyataḥ ||</li>
          </ol>
        </li>
        <li class="verse" id="v7-20">
          <ol class="padas">
            <li>kṣaṇikatvād ato 'rthatvaṃ neṣṭaṃ saṃsargabhedayoḥ |</li>
            <li>yadi dhriyata gobuddhiḥ śuklabuddhijanikṣaṇe ||</li>
          </ol>
        </li>
        <li class="verse" id="v7-21">
          <ol class="padas">
            <li>tato 'nyābhyo nivartteta saṃsṛjyeta tathānayā |</li>
            <li>saṃsargo na ca buddhīnāṃ saṃyogāder asambhavāt ||</li>
          </ol>
        </li>
        <li class="verse" id="v7-22">
          <ol class="padas">
            <li>ekātmavṛttitā tulyā ghaṭahastyādidhīṣv api |</li>
            <li>tathā nirantarotpattiḥ, nākāṅkṣā vātra śabdavat ||</li>
          </ol>
        </li>
        <li class="verse" id="v7-23">
          <ol class="padas">
            <li>kṣaṇikā 'yugapadbhāve kā buddhiḥ kām apekṣate |</li>
            <li>ata eva viśiṣṭā dhīs tābhir naikopajanyate ||</li>
          </ol>
        </li>
        <li class="verse" id="v7-24">
          <ol class="padas">
            <li>yataḥ kalpyeta sarvāsāṃ saṃsargas tadapekṣayā |</li>
            <li>na ca saṃsargavicchedanirbhāso 'ntaḥ prakalpitaḥ ||</li>
          </ol>
        </li>
        <li class="verse" id="v7-25">
          <ol class="padas">
            <li>bāhyābhāso 'rtharūpeṇa pramāṇaṃ svapnavad bhavet |</li>
            <li>na ca kālatrayopetabāhyārthāsambhave sati ||</li>
          </ol>
        </li>
        <li class="verse" id="v7-26">
          <ol class="padas">
            <li>pravartetāpi vijñānaṃ na cāsmin bāhyasambhavaḥ |</li>
            <li>anutpanne 'pi tenāsminn utpannaparikalpanā ||</li>
          </ol>
        </li>
        <li class="verse" id="v7-27">
          <ol class="padas">
            <li>arthasaṃsargadṛṣṭyā vā saṃsargo 'tra prakalpyate |</li>
            <li>buddhyor na tāvad evaṃ syād viśeṣaṇaviśeṣyatā ||</li>
          </ol>
        </li>
        <li class="verse" id="v7-28">
          <ol class="padas">
            <li>tathaiva śabdatadbuddhyor viśeṣotpattyasambhavāt |</li>
            <li>tāvān eva hi gośabdaḥ śuklaśabde 'pi kīrtite ||</li>
          </ol>
        </li>
        <li class="verse" id="v7-29">
          <ol class="padas">
            <li>pūrvasattve 'pi tāvattā tasyaivaṃ taddhiyor api |</li>
            <li>viśeṣaṇaviśeṣyatvaṃ na syāc chuklatvagotvayoḥ ||</li>
          </ol>
        </li>
        <li class="verse" id="v7-30">
          <ol class="padas">
            <li>na tayor anurāgo hi nā'vacchedaḥ parasparam |</li>
            <li>gotvena na hi śuklatvaṃ gotvaṃ vā tena rajyate ||</li>
          </ol>
        </li>
        <li class="verse" id="v7-31">
          <ol class="padas">
            <li>anyonyātmany asadbhāvād vyaktyaṅgatvād dvayor api |</li>
            <li>vyaktiś ced anurajyeta tābhyāṃ tatrāpi śabdayoḥ ||</li>
          </ol>
        </li>
        <li class="verse" id="v7-32">
          <ol class="padas">
            <li>na parasparasambandhaḥ syād atadgocarau hi tau |</li>
            <li>śabdair anucyamāne hi saty apy ekāśraye 'rthataḥ ||</li>
          </ol>
        </li>
        <li class="verse" id="v7-33">
          <ol class="padas">
            <li>śabdānāṃ naiva sambandhaḥ pṛthivīsthagavāśvavat |</li>
            <li>ekārthasamavāye 'pi rūpāder naiva saṅgatiḥ ||</li>
          </ol>
        </li>
        <li class="verse" id="v7-34">
          <ol class="padas">
            <li>na caikavyaktivṛttitve pramāṇaṃ gotvaśuklayoḥ |</li>
            <li>sambandhād etayos tatra syād ekavyaktikalpanā ||</li>
          </ol>
        </li>
        <li class="verse" id="v7-35">
          <ol class="padas">
            <li>tadekatvāc ca sambandha evam anyonyasaṃśrayam |</li>
            <li>na cātra padam asty anyad yenaikavyaktidhīr bhavet ||</li>
          </ol>
        </li>
        <li class="verse" id="v7-36">
          <ol class="padas">
            <li>na cā'syāḥ padavācyatvaṃ, vācyate 'pi na caikatā |</li>
            <li>gamyamānasya caikatvāt sambandho yadi kalpyate ||</li>
          </ol>
        </li>
        <li class="verse" id="v7-37">
          <ol class="padas">
            <li>pārthivatvādyabhedena kiṃ na syād ghaṭavṛkṣayoḥ |</li>
            <li>śuklaśrutyā na gotvādiḥ kṛṣṇādibhyo nivarttyate ||</li>
          </ol>
        </li>
        <li class="verse" id="v7-38">
          <ol class="padas">
            <li>svabhāvato 'vabodhaś ca tadvaśān nā'pasarpati |</li>
            <li>kṛṣṇādyapohanaṃ vācyaṃ śuklaśabdasya yady api ||</li>
          </ol>
        </li>
        <li class="verse" id="v7-39">
          <ol class="padas">
            <li>tathāpi gogatatve 'sya pramāṇaṃ naiva sannidhiḥ |</li>
            <li>tadviṣaya eveti yāvacchabdena nocyate ||</li>
          </ol>
        </li>
        <li class="verse" id="v7-40">
          <ol class="padas">
            <li>tāvat sarvam aśābdaṃ syāt svātantryeṇā'dhyavasyataḥ |</li>
            <li>sannidher anumīyeta tādṛśaṃ vacanaṃ yadi ||</li>
          </ol>
        </li>
        <li class="verse" id="v7-41">
          <ol class="padas">
            <li>punaḥ saṇṇidhyadhīnaiva tasyaitadviṣayā'rthatā |</li>
            <li>tatrāpi śabdakḷptiś ced anavasthā bhaved iyam ||</li>
          </ol>
        </li>
        <li class="verse" id="v7-42">
          <ol class="padas">
            <li>ṣaṭpramāṇā'tiriktatvāt tasmāt sannidhyanāśrayaḥ |</li>
            <li>sambandhakāraṇaṃ nāpi ṣaṣṭhī gavyupalabhyate ||</li>
          </ol>
        </li>
        <li class="verse" id="v7-43">
          <ol class="padas">
            <li>satyām api tu sambandhaḥ śrautas tāvan nirākṛtaḥ |</li>
            <li>gamyamānasya cārthasya naiva dṛṣṭaṃ viśeṣaṇam ||</li>
          </ol>
        </li>
        <li class="verse" id="v7-44">
          <ol class="padas">
            <li>śabdāntarair vibhaktyā vā dhūmo 'yaṃ jvalatītivat |</li>
            <li>saṃsarge cāpi bhede vā vākyārthe parikalpite ||</li>
          </ol>
        </li>
        <li class="verse" id="v7-45">
          <ol class="padas">
            <li>tasya yāvat padārthatvān naikavākyatvasambhavaḥ |</li>
            <li>padārthavyatirekaś ca nāsti saṃsargabhedayoḥ ||</li>
          </ol>
        </li>
        <li class="verse" id="v7-46">
          <ol class="padas">
            <li>na ca vastvantarā''rambhaḥ padārthais tadanugrahāt |</li>
            <li>na hi jātiguṇaiḥ kiṃ cit kāryamāraśyate bahiḥ ||</li>
          </ol>
        </li>
        <li class="verse" id="v7-47">
          <ol class="padas">
            <li>tadabhāve 'vabodhaś ca jāto 'pi svapnavanmṛṣā |</li>
            <li>satām eva viśeṣāṇāṃ saṃnidher yo 'pi manyate ||</li>
          </ol>
        </li>
        <li class="verse" id="v7-48">
          <ol class="padas">
            <li>vākyārthatvam abhivyaktau tasyāpi tadanekatā |</li>
            <li>prāksattve ca kutas teṣāṃ pramāṇaṃ pratyayair vinā ||</li>
          </ol>
        </li>
        <li class="verse" id="v7-49">
          <ol class="padas">
            <li>na caiṣāṃ vastusattvaṃ ca tatpade 'stitvakāraṇaṃ |</li>
            <li>evam ādyā'ntyasarveṣāṃ pṛthaksaṃghātakalpane ||</li>
          </ol>
        </li>
        <li class="verse" id="v7-50">
          <ol class="padas">
            <li>anyonyā'nugrahā'bhāvāt padānāṃ nāsti vākyatā |</li>
            <li>ādyaṃ yadi padaṃ sarvaiḥ saṃskriyeta viśeṣataḥ ||</li>
          </ol>
        </li>
        <li class="verse" id="v7-51">
          <ol class="padas">
            <li>tatas tad eva vākyaṃ syād anyaś ca dyotako gaṇaḥ |</li>
            <li>evam antyeṣu sarveṣu pṛthagbhūteṣv avasthitam ||</li>
          </ol>
        </li>
        <li class="verse" id="v7-52">
          <ol class="padas">
            <li>svatantreṣu hi vākyatvaṃ kathacinnopalakṣitam |</li>
            <li>sphoṭajātiniṣedhaś ca syāt padasphoṭajātivat ||</li>
          </ol>
        </li>
        <li class="verse" id="v7-53">
          <ol class="padas">
            <li>vāryaḥ padakramo vākyaṃ yathā varṇakramaḥ padam |</li>
            <li>buddhyā na copasaṃhartuḥ kramo niṣkṛṣya śakyate ||</li>
          </ol>
        </li>
        <li class="verse" id="v7-54">
          <ol class="padas">
            <li>padāny eva hi tadvanti vartante śrotrabuddhivat |</li>
            <li>tāvatsv eva padeṣv anyaḥ kramo 'nyaś ca pratīyate ||</li>
          </ol>
        </li>
        <li class="verse" id="v7-55">
          <ol class="padas">
            <li>tatra yāvat kramaṃ bhedo vākyārthasya prasajyate |</li>
            <li>padāntarasya pārārthyādākhyātaṃ yo 'pi manyate ||</li>
          </ol>
        </li>
        <li class="verse" id="v7-56">
          <ol class="padas">
            <li>vākyaṃ prādhānyayogena vākyārthaṃ cāpi bhāvanām |</li>
            <li>tatrāpi na bahirvastu kriyākārakasaṅgatiḥ ||</li>
          </ol>
        </li>
        <li class="verse" id="v7-57">
          <ol class="padas">
            <li>na kārakāṇām anyonyaṃ na kriyāṇāṃ pratīyate |</li>
            <li>ukhāyāmodanaṃ kāṣṭhair devadattaḥ paced iti ||</li>
          </ol>
        </li>
        <li class="verse" id="v7-58">
          <ol class="padas">
            <li>dravyāṇāṃ tāvad etasmin na sambandhaḥ parasparam |</li>
            <li>atyantabhedaniṣpannaṣaṣṭhyabhāvānapekṣaṇaiḥ ||</li>
          </ol>
        </li>
        <li class="verse" id="v7-59">
          <ol class="padas">
            <li>tṛtīyādyapahāreṇa sannidher api bādhanāt |</li>
            <li>kāṣṭhādīnāṃ ca sambandhaḥ kriyayā na svarūpataḥ ||</li>
          </ol>
        </li>
        <li class="verse" id="v7-60">
          <ol class="padas">
            <li>ārdrādidharmakaiḥ pākas taiḥ kṛto na hi dṛśyate |</li>
            <li>śaktiḥ kāraṇam iṣṭhā ced, amūrtā sāpi niṣkriyā ||</li>
          </ol>
        </li>
        <li class="verse" id="v7-61">
          <ol class="padas">
            <li>śaktair api ca taiḥ pākas tiṣṭhadbhir naiva sādhyate |</li>
            <li>jvalanādimukhenātha teṣāṃ pākena saṅgatiḥ ||</li>
          </ol>
        </li>
        <li class="verse" id="v7-62">
          <ol class="padas">
            <li>tathāpi karmaṇā kramaṃ na sādhyam iti durbham |</li>
            <li>bhinnārthasamavetatvān na ca sambandhasambhavaḥ ||</li>
          </ol>
        </li>
        <li class="verse" id="v7-63">
          <ol class="padas">
            <li>na cānyakārakotpādye kārakaṃ kārakāntaram |</li>
            <li>jvalanādīni kurvanti na ca syuḥ pākasādhanam ||</li>
          </ol>
        </li>
        <li class="verse" id="v7-64">
          <ol class="padas">
            <li>apākasādhanānāṃ ca kutas tenaikavācyatā |</li>
            <li>jvalanādigatā pāke śaktiś ced upacaryate ||</li>
          </ol>
        </li>
        <li class="verse" id="v7-65">
          <ol class="padas">
            <li>kartṛtvāt tatra kāṣṭhādeḥ karaṇatvādi ca durlabham |</li>
            <li>mukhyaṃ kārakavaicitryam alabdhaṃ jvalanādiṣu ||</li>
          </ol>
        </li>
        <li class="verse" id="v7-66">
          <ol class="padas">
            <li>kathaṃ tu pākavelāyām upacāreṇa labhyate |</li>
            <li>svavyāpāre ca kāṣṭhādeḥ karaṇatvādyasambhavaḥ ||</li>
          </ol>
        </li>
        <li class="verse" id="v7-67">
          <ol class="padas">
            <li>viklidyanti jvalantīti bibhratīti ca darśanāt |</li>
            <li>na caiṣāṃ pākavelāyāṃ vyāpārāntaram iṣyate ||</li>
          </ol>
        </li>
        <li class="verse" id="v7-68">
          <ol class="padas">
            <li>ekaprayogavat, tena kartṛtaiva prasajyate |</li>
            <li>pacinā cānupātteṣu jvalanādiṣv asaṅgatiḥ ||</li>
          </ol>
        </li>
        <li class="verse" id="v7-69">
          <ol class="padas">
            <li>na hi sadbhāvamātreṇa tāni sambandhakāraṇam |</li>
            <li>na ca śabdāntarair eṣām upādānamataḥ paciḥ ||</li>
          </ol>
        </li>
        <li class="verse" id="v7-70">
          <ol class="padas">
            <li>devadattakriyāvācī na syāt kāṣṭhādisaṅgataḥ |</li>
            <li>sarvavyāpāravācī cet pacir iṣṭas tathā sati ||</li>
          </ol>
        </li>
        <li class="verse" id="v7-71">
          <ol class="padas">
            <li>kartṛtvam eva kāṣṭāder āpannaṃ devadattavat |</li>
            <li>dhātunoktakriye nityaṃ kārake kartṛteṣyate ||</li>
          </ol>
        </li>
        <li class="verse" id="v7-72">
          <ol class="padas">
            <li>sarveṣāṃ bhāvanāsāmye na hy anyat kartṛlakṣaṇam |</li>
            <li>kāṣṭhādīni pacantīti vivakṣā yā ca dṛśyate ||</li>
          </ol>
        </li>
        <li class="verse" id="v7-73">
          <ol class="padas">
            <li>sāpi naivopapadyeta yady anyat kartṛlakṣaṇam |</li>
            <li>ekadhātugṛhītānāṃ na cāsty aṅgapradhānatā ||</li>
          </ol>
        </li>
        <li class="verse" id="v7-74">
          <ol class="padas">
            <li>na kārakaṃ tataḥ karttā prādhānyābhihitakriyam |</li>
            <li>ataḥ samapradhānānām abhidhā sadasattvayoḥ ||</li>
          </ol>
        </li>
        <li class="verse" id="v7-75">
          <ol class="padas">
            <li>kva cit kārakavaicitryaṃ kva cid aikyaṃ na yujyate |</li>
            <li>pratyayenāpi naivātra jvalanādiparigrahaḥ ||</li>
          </ol>
        </li>
        <li class="verse" id="v7-76">
          <ol class="padas">
            <li>kartṛmātraṃ tv asau brūyād atha vā tadgatā kriyām |</li>
            <li>tasmān na pacatīty atra kāṣṭhāder asti saṅgatiḥ ||</li>
          </ol>
        </li>
        <li class="verse" id="v7-77">
          <ol class="padas">
            <li>sarvatra na ca dhātvarthaḥ pratyayārthena yujyate |</li>
            <li>bhāvanā pratyayārtho hi dhātvarthānāṃ ca tāṃ prati ||</li>
          </ol>
        </li>
        <li class="verse" id="v7-78">
          <ol class="padas">
            <li>sādhyasādhanayogyānām upādānaṃ ca dhātubhiḥ |</li>
            <li>sādhyatvaṃ pākam ity evaṃ pākenaiva ca sādhanam ||</li>
          </ol>
        </li>
        <li class="verse" id="v7-79">
          <ol class="padas">
            <li>pac ity etena rūpeṇa naiko 'py aṃśaḥ pratīyate |</li>
            <li>vidhibhāvanayoś caikapratyayagrāhyatākṛtaḥ ||</li>
          </ol>
        </li>
        <li class="verse" id="v7-80">
          <ol class="padas">
            <li>dhātvarthāt prathamaṃ tāvat sambandho 'dhyavasīyate |</li>
            <li>vidhāv avasite tatra kevale bhāvanātmani ||</li>
          </ol>
        </li>
        <li class="verse" id="v7-81">
          <ol class="padas">
            <li>paścāt sambadhyamāno 'pi na dhātvartho vidhīyate |</li>
            <li>vidhyahīnapravṛtteś ca na sa kāryaḥ śruto 'pi san ||</li>
          </ol>
        </li>
        <li class="verse" id="v7-82">
          <ol class="padas">
            <li>evaṃ kārakavidhyantavidhānasyāpy asambhavaḥ |</li>
            <li>vidhyantatvaṃ prayājāder niṣedhavyam asaṅgatam ||</li>
          </ol>
        </li>
        <li class="verse" id="v7-83">
          <ol class="padas">
            <li>asambaddhatvam eteṣāṃ vācyaṃ śuklagavādivat |</li>
            <li>tatrārthalakṣaṇā kā cit sambhaved api saṅgatiḥ ||</li>
          </ol>
        </li>
        <li class="verse" id="v7-84">
          <ol class="padas">
            <li>vākyair eva tv asambaddhaiḥ sambandho na prakalpyate |</li>
            <li>ato 'nyonyāśrayatvaṃ syād ekamūlāprasiddhitaḥ ||</li>
          </ol>
        </li>
        <li class="verse" id="v7-85">
          <ol class="padas">
            <li>evam aṃśatrayāsattvāj jāto nirviṣayo vidhiḥ |</li>
            <li>dhātvarthakārakāṇāṃ tu sākṣān naivaiṣa sidhyati ||</li>
          </ol>
        </li>
        <li class="verse" id="v7-86">
          <ol class="padas">
            <li>vidher bhāvanayā rodhāt kartus teṣv apravartanāt |</li>
            <li>kriyākārakasambandhamūlatvāt sarvasaṅgatiḥ ||</li>
          </ol>
        </li>
        <li class="verse" id="v7-87">
          <ol class="padas">
            <li>niṣedhyā tanniṣedhena svasvāmipitṛbandhuṣu |</li>
            <li>upasarganipātānāṃ kena cin na ca saṅgatiḥ ||</li>
          </ol>
        </li>
        <li class="verse" id="v7-88">
          <ol class="padas">
            <li>parasparaṃ tv asiddhaiva svātantryeṇa ca nāmabhiḥ |</li>
            <li>kriyāviśeṣaṇatvāc ca vinā naivopasargatā ||</li>
          </ol>
        </li>
        <li class="verse" id="v7-89">
          <ol class="padas">
            <li>vākyārtho 'sattvabhūtatvād etair na ca viśiṣyate |</li>
            <li>kriyādvārā'tha kalpyeta sāpi nākārakātmanaḥ ||</li>
          </ol>
        </li>
        <li class="verse" id="v7-90">
          <ol class="padas">
            <li>asattvabhūm arthaṃ ca nādhyavasyati kārakam |</li>
            <li>viśeṣaṇatvam apy eṣāṃ naivārthānanurañjanāt ||</li>
          </ol>
        </li>
        <li class="verse" id="v7-91">
          <ol class="padas">
            <li>ānarthakyānyavācitvaviparotaprasādhanāt |</li>
            <li>pralambate 'yam ityādau teṣāṃ kaś cid arthakaḥ ||</li>
          </ol>
        </li>
        <li class="verse" id="v7-92">
          <ol class="padas">
            <li>prāsādādiṣu cānyo 'rtho viparītaḥ pratiṣṭhate |</li>
            <li>yena svārthāvirodhena viśeṣa upajanyate ||</li>
          </ol>
        </li>
        <li class="verse" id="v7-93">
          <ol class="padas">
            <li>viśeṣaṇaṃ tadeveṣṭaṃ na tu yat svārthanāśakam |</li>
            <li>ābhimukhyordhvagatyādiviśeṣo yo 'vagamyate ||</li>
          </ol>
        </li>
        <li class="verse" id="v7-94">
          <ol class="padas">
            <li>tasyāpi kartṛdharmatvān na dhātvarthāṅgateṣyate |</li>
            <li>kartrā ca saha sambandho nopasargasya vidyate ||</li>
          </ol>
        </li>
        <li class="verse" id="v7-95">
          <ol class="padas">
            <li>aṃśatrayātiriktatvān nāpi bhāvanayā saha |</li>
            <li>pratiṣedhavikalpādeḥ sambandhaś ca virudhyate ||</li>
          </ol>
        </li>
        <li class="verse" id="v7-96">
          <ol class="padas">
            <li>anyarūpaparicchedād vāhyavastvarthavādinām |</li>
            <li>svaśruteḥ prathamaṃ vastu sadbhāvena nirūpitam ||</li>
          </ol>
        </li>
        <li class="verse" id="v7-97">
          <ol class="padas">
            <li>kathaṃ nañādibhiḥ paścād abhāvam upanīyate |</li>
            <li>virodhaś ca tayoḥ śrutyor asti nāstīti śabdavat ||</li>
          </ol>
        </li>
        <li class="verse" id="v7-98">
          <ol class="padas">
            <li>vikalpe punarekasya śabdasyaiṣā virodhitā |</li>
            <li>gavādivac ca naiteṣāṃ svatantrārthāvadhāraṇam ||</li>
          </ol>
        </li>
        <li class="verse" id="v7-99">
          <ol class="padas">
            <li>yena tatpūrvakaṃ santaṃ vākyārthaṃ yāyurātmanā |</li>
            <li>samudāye 'py asiddhatvāt yena vakṣyaty ahetutām ||</li>
          </ol>
        </li>
        <li class="verse" id="v7-100">
          <ol class="padas">
            <li>gamyate cet yato 'vocat pratyekāśaktisiddhaye |</li>
            <li>asambandhāt padārthānām iti pūrvoktayā diśā ||</li>
          </ol>
        </li>
        <li class="verse" id="v7-101">
          <ol class="padas">
            <li>sann apy ajñāyamānatvād asann ity abhidhīyate |</li>
            <li>aikaikaśye padārthānāṃ vākyārthe vyabhicāritā ||</li>
          </ol>
        </li>
        <li class="verse" id="v7-102">
          <ol class="padas">
            <li>prāgasiddheḥ samastānām asādhāraṇaduṣṭatā |</li>
            <li>padārthān eva vākyārthaṃ yaḥ sāmastyena manyate ||</li>
          </ol>
        </li>
        <li class="verse" id="v7-103">
          <ol class="padas">
            <li>gaur aśvaḥ puruṣo hastīty atrāpy asya prasajyate |</li>
            <li>vyastasya yo 'rthaḥ śabdasya na sāmastye jahāti tam ||</li>
          </ol>
        </li>
        <li class="verse" id="v7-104">
          <ol class="padas">
            <li>taṃ cojjhati na viśrambhaḥ padārthaṃ prati labhyate |</li>
            <li>tatra dvitrādisāmānyavijñānaṃ kevalaṃ bhavet ||</li>
          </ol>
        </li>
        <li class="verse" id="v7-105">
          <ol class="padas">
            <li>anekaśabdavijñānān na viśeṣāvadhāraṇam |</li>
            <li>padārthasaṅgate 'rthe ced vākyaṃ sākṣāt pravarttate ||</li>
          </ol>
        </li>
        <li class="verse" id="v7-106">
          <ol class="padas">
            <li>padārthasaṃvidas tatra na syād dṛṣṭopakāritā |</li>
            <li>tenājñātapadārtho 'pi budhyetaiva svabhāvataḥ ||</li>
          </ol>
        </li>
        <li class="verse" id="v7-107">
          <ol class="padas">
            <li>tān vānurudhyamānasya kāraṇaṃ syusta eva te |</li>
            <li>tatra coktam, ato nāsti vākyadhīmūlasambhavaḥ ||</li>
          </ol>
        </li>
        <li class="verse" id="v7-108">
          <ol class="padas">
            <li>tataś cārthād bhavel loke, vedārthas tv apramāṇakaḥ |</li>
            <li>samayāt puruṣāṇāṃ vā guṇavṛddhyādivanmataḥ ||</li>
          </ol>
        </li>
        <li class="verse" id="v7-109">
          <ol class="padas">
            <li>niṣkāraṇo 'pi sannartho yājñikaiḥ paribhāṣitaḥ |</li>
            <li>tatra coktaṃ kathāvat tu saṅghātāt pauruṣeyatā ||</li>
          </ol>
        </li>
        <li class="verse" id="v7-110">
          <ol class="padas">
            <li>na cāptaḥ puruṣo 'trāsti, tena vedāpramāṇatā |</li>
            <li>atrābhidhīyate, yady apy asti mūlāntaraṃ na naḥ ||</li>
          </ol>
        </li>
        <li class="verse" id="v7-111">
          <ol class="padas">
            <li>padārthānāṃ tu mūlatvaṃ dṛṣṭaṃ tadbhāvabhāvataḥ |</li>
            <li>satyaṃ na vācakaṃ vākyaṃ vākyārthasyopapadyate ||</li>
          </ol>
        </li>
        <li class="verse" id="v7-112">
          <ol class="padas">
            <li>anyathāpy upapannatvāc chaktis tatrāpramāṇikā |</li>
            <li>pada eva hi varṇānāṃ śaktiḥ kleśena kalpitā ||</li>
          </ol>
        </li>
        <li class="verse" id="v7-113">
          <ol class="padas">
            <li>tirobhāvād iha tv eṣāṃ bhavet kleśatareṇa sā |</li>
            <li>bahavaś cānusandheyā varṇāś ciratirohitāḥ ||</li>
          </ol>
        </li>
        <li class="verse" id="v7-114">
          <ol class="padas">
            <li>padārtheṣūpayuktānāṃ punarvyāpārakalpanā |</li>
            <li>padārthānāṃ ca sāmarthyaṃ gamyamānam apahnutam ||</li>
          </ol>
        </li>
        <li class="verse" id="v7-115">
          <ol class="padas">
            <li>ānantaryād dhi vākyārthas taddhetutvaṃ na muñcati |</li>
            <li>ekayaiva hi saṃskṛtyā kathaṃ kāryadvayaṃ bhavet ||</li>
          </ol>
        </li>
        <li class="verse" id="v7-116">
          <ol class="padas">
            <li>na caiṣāṃ pūrvasaṃskārād anyo 'stīti pratīyate |</li>
            <li>na cānyavarṇavelāyāṃ teṣv ālocanasambhavaḥ ||</li>
          </ol>
        </li>
        <li class="verse" id="v7-117">
          <ol class="padas">
            <li>padatadvācyasambandhabuddhivyavadhibādhanāt |</li>
            <li>pratyakṣasmṛtirūpāto na teṣv ekāsti vākyadhīḥ ||</li>
          </ol>
        </li>
        <li class="verse" id="v7-118">
          <ol class="padas">
            <li>tasmāc ca vākyanirbhāsā vākyaṃ sā dhīr na kalpate |</li>
            <li>vākyam ity anayā buddhyā na cātmāṃśaḥ pratīyate ||</li>
          </ol>
        </li>
        <li class="verse" id="v7-119">
          <ol class="padas">
            <li>na ca vākyārthabuddhyedaṃ śūnyavāde nirūpitam |</li>
            <li>vākyavākyārthyor aikye bāhyābhyantaravādinām ||</li>
          </ol>
        </li>
        <li class="verse" id="v7-120">
          <ol class="padas">
            <li>vicchinnabhāgabuddhīnāṃ mṛṣātvaṃ niṣpramāṇakam |</li>
            <li>kalpyamāne 'pi naivaṃ ca vastubuddhir nivarttate ||</li>
          </ol>
        </li>
        <li class="verse" id="v7-121">
          <ol class="padas">
            <li>teṣv eva ca padārtheṣu prakḷptastokaśaktiṣu |</li>
            <li>āvāpodvāparacanābhedād vākyeṣv anantā ||</li>
          </ol>
        </li>
        <li class="verse" id="v7-122">
          <ol class="padas">
            <li>stokaśaktyupapanne 'rthe bahuśaktyapramāṇatā |</li>
            <li>vākyatacchaktyanantatve nārthāpattis tato bhavet ||</li>
          </ol>
        </li>
        <li class="verse" id="v7-123">
          <ol class="padas">
            <li>na cāvayavabuddhīnāṃ sādṛśyād bhrāntikalpanā |</li>
            <li>na prasiddhāḥ pṛthagbhūtā mukhyā hy avayavāḥ kva cit ||</li>
          </ol>
        </li>
        <li class="verse" id="v7-124">
          <ol class="padas">
            <li>nāvayavyantare yasmāt sarvavākyeṣv abhāgatā |</li>
            <li>satām avayavānāṃ hi syād vā sadṛśatā na vā ||</li>
          </ol>
        </li>
        <li class="verse" id="v7-125">
          <ol class="padas">
            <li>sādṛśyaṃ narasiṃhādau yuktaṃ jātyantare sati |</li>
            <li>tatra hy avayavāḥ siddhāḥ prāksaṃyogavibhāginaḥ ||</li>
          </ol>
        </li>
        <li class="verse" id="v7-126">
          <ol class="padas">
            <li>pāṇyādayo hi vicchinnā dṛśyante nṛśarīrataḥ |</li>
            <li>deheṣu ca pṛthagbuddhis teṣu sarveṣu jāyate ||</li>
          </ol>
        </li>
        <li class="verse" id="v7-127">
          <ol class="padas">
            <li>tatra tatsadṛśatvād vā tatsāmānyena vaikatā |</li>
            <li>hastādiṣūpapanneti pratyabhijñānasambhavaḥ ||</li>
          </ol>
        </li>
        <li class="verse" id="v7-128">
          <ol class="padas">
            <li>tadvad atrāpi sādṛśyaṃ yadi nāmāvadhāryate |</li>
            <li>siddhe 'vayavasatyatve mṛṣā nirbhāgakalpanā ||</li>
          </ol>
        </li>
        <li class="verse" id="v7-129">
          <ol class="padas">
            <li>asatā yat tu sādṛśyam asataḥ parikalpyate |</li>
            <li>dhruvaṃ śaśaviṣāṇena kharaśṛṅgasya tad bhavet ||</li>
          </ol>
        </li>
        <li class="verse" id="v7-130">
          <ol class="padas">
            <li>athāsattvena sādṛśyam atrāpy astīti manyate |</li>
            <li>sarvatraivaṃ samānatvāt kaś cin nāsadṛśo bhavet ||</li>
          </ol>
        </li>
        <li class="verse" id="v7-131">
          <ol class="padas">
            <li>bhāgaś citre 'pi dṛṣṇādir dṛṣṭa eva sadṛktayā |</li>
            <li>ekadeśaś ca madye 'pi samyaktiktaraseṣu ca ||</li>
          </ol>
        </li>
        <li class="verse" id="v7-132">
          <ol class="padas">
            <li>citrabuddhes tu naivāsti pratītir bhāgaśo mama |</li>
            <li>ākārābhāvataḥ, artho 'tra citraḥ sāvayavaḥ sa ca ||</li>
          </ol>
        </li>
        <li class="verse" id="v7-133">
          <ol class="padas">
            <li>tasmān na padavarṇānām asattvāt sadṛśī gatiḥ |</li>
            <li>vākyasyāpi na sādṛśyaṃ tatrāvayavavarjanāt ||</li>
          </ol>
        </li>
        <li class="verse" id="v7-134">
          <ol class="padas">
            <li>syād varṇapadaniṣkṛṣṭir na ca vākyasadṛktayā |</li>
            <li>tena na syād apoddhāras teṣām ālambanād ṛte ||</li>
          </ol>
        </li>
        <li class="verse" id="v7-135">
          <ol class="padas">
            <li>na ca vyañjakabhedo 'pi padavarṇādṛte 'sti te |</li>
            <li>sūkṣmatvād, aṇukalpānāṃ dhvanīnāṃ parikalpanāt ||</li>
          </ol>
        </li>
        <li class="verse" id="v7-136">
          <ol class="padas">
            <li>na ca kāryāntarārambhas tais tādṛgupapadyate |</li>
            <li>tenāṇumātraśabdāṃśagṛhītiḥ kevalā bhavet ||</li>
          </ol>
        </li>
        <li class="verse" id="v7-137">
          <ol class="padas">
            <li>sator api ca nādānāṃ pṛthaktvakramavattvayoḥ |</li>
            <li>vyaṅgyābhāvena naivaiṣām abhivyaktiḥ prasidhyati ||</li>
          </ol>
        </li>
        <li class="verse" id="v7-138">
          <ol class="padas">
            <li>kṛtsnasya yaugapadyena bhaved vāvagatir na vā |</li>
            <li>naiva prāksakalād vākyād grāhyaṃ kiñ cit tavāsti hi ||</li>
          </ol>
        </li>
        <li class="verse" id="v7-139">
          <ol class="padas">
            <li>tad eva sakalaṃ vākyaṃ nyūnam anyadapekṣya ca |</li>
            <li>tadviruddham,   na cābhinne nyūnasākalyakalpanā ||</li>
          </ol>
        </li>
        <li class="verse" id="v7-140">
          <ol class="padas">
            <li>pṛthakprasiddhasadbhāvaṃ tripadaṃ ca catuṣpade |</li>
            <li>nāstīti yadi kalpyeta vṛkṣo na syāt tadā vane ||</li>
          </ol>
        </li>
        <li class="verse" id="v7-141">
          <ol class="padas">
            <li>pṛthakprasiddhyamithyātvāt syād vākyāntaratā yadi |</li>
            <li>vākyāc chabdāntaratvaṃ syāt tathaiva padavarṇayoḥ ||</li>
          </ol>
        </li>
        <li class="verse" id="v7-142">
          <ol class="padas">
            <li>tasmād yathā mahāvākye laghūnām anirākriyā |</li>
            <li>tathaiva padavarṇānāṃ nāsattvaṃ vākyabuddhiṣu ||</li>
          </ol>
        </li>
        <li class="verse" id="v7-143">
          <ol class="padas">
            <li>kevalasyāprayogāc cet, mahadarthe laghor api |</li>
            <li>alpārthe tatprayuktaṃ cet svārthe tadvat padāni naḥ ||</li>
          </ol>
        </li>
        <li class="verse" id="v7-144">
          <ol class="padas">
            <li>yady api vyavahāraṅgaṃ na pūrṇaṃ padavarṇayoḥ |</li>
            <li>tathāpy asty eva sadbhāvas tanmātre prayuyukṣite ||</li>
          </ol>
        </li>
        <li class="verse" id="v7-145">
          <ol class="padas">
            <li>padārthamātram eveṣṭaṃ viśeṣe 'vagate kva cit |</li>
            <li>padaṃ prayuñjate ke cid varṇaṃ vārthasamanvitam ||</li>
          </ol>
        </li>
        <li class="verse" id="v7-146">
          <ol class="padas">
            <li>granthādhyayanavelāyāṃ svarūpeṇāvadhāraṇam |</li>
            <li>pradhānaṃ padavarṇānāṃ vicchinnānām upāśritam ||</li>
          </ol>
        </li>
        <li class="verse" id="v7-147">
          <ol class="padas">
            <li>tadā prasiddhasattvānāṃ cottaratrāsti sādhanam |</li>
            <li>na hi vākyārthabuddhyaiṣāṃ rūpaṃ kiñ cid viruddhyate ||</li>
          </ol>
        </li>
        <li class="verse" id="v7-148">
          <ol class="padas">
            <li>yady apy eṣāṃ na sāmarthyaṃ kevalānāṃ tadudgame |</li>
            <li>aviruddhas tu sadbhāvaḥ kāryāśaktarathāṅgavat ||</li>
          </ol>
        </li>
        <li class="verse" id="v7-149">
          <ol class="padas">
            <li>kevalasyāprayogitvaṃ tenānaikāntikīkṛtam |</li>
            <li>kāryād ṛte 'pi dṛṣṭir yā,   sā śabde 'py upapāditā ||</li>
          </ol>
        </li>
        <li class="verse" id="v7-150">
          <ol class="padas">
            <li>sadbhāve padavarṇānāṃ bhedo yaḥ paramāṇuvat |</li>
            <li>sarvābhāvas tataś ceti seyaṃ bālabibhīṣikā ||</li>
          </ol>
        </li>
        <li class="verse" id="v7-151">
          <ol class="padas">
            <li>yathā tantvādayaḥ siddhāḥ paramāṇuṣu satsv api |</li>
            <li>tathā satsv api bhāgeṣu na varṇādi virotsyate ||</li>
          </ol>
        </li>
        <li class="verse" id="v7-152">
          <ol class="padas">
            <li>kiñ cit sāvayavaṃ dṛṣṭvā na ca sarvaṃ prasajyate |</li>
            <li>ghaṭasāvayavatve 'pi na bhāgaḥ paramāṇuṣu ||</li>
          </ol>
        </li>
        <li class="verse" id="v7-153">
          <ol class="padas">
            <li>tad atra padavarṇānāṃ bhedaṃ pratyakṣasādhitam |</li>
            <li>varṇāṃśānupapattyā kaḥ śaknuyādapabādhitum ||</li>
          </ol>
        </li>
        <li class="verse" id="v7-154">
          <ol class="padas">
            <li>asattve ye ca dṛṣṭāntāḥ prakṛtipratyayādayaḥ |</li>
            <li>asiddhās te, yato loke tatsadbhāvaḥ pratīyate ||</li>
          </ol>
        </li>
        <li class="verse" id="v7-155">
          <ol class="padas">
            <li>naiva hi prakriyāmātraṃ śāstrataḥ parikalpyate |</li>
            <li>pratyakṣaṃ hy eva tadrūpaṃ vācyam apy anyavācyavat ||</li>
          </ol>
        </li>
        <li class="verse" id="v7-156">
          <ol class="padas">
            <li>krameṇa hi pratīyete prakṛtipratyayau pade |</li>
            <li>tadāgame tadartho 'pi svasaṃvedyaḥ krameṇa naḥ ||</li>
          </ol>
        </li>
        <li class="verse" id="v7-157">
          <ol class="padas">
            <li>anvayavyatirekābhyām apy artho gamyate tayoḥ |</li>
            <li>amādyupajanāpāye vṛkṣārtho hy anugamyate ||</li>
          </ol>
        </li>
        <li class="verse" id="v7-158">
          <ol class="padas">
            <li>vṛkṣaṃ vṛkṣeṇa cety atra vṛkṣatvaṃ tāvad eva hi |</li>
            <li>karmatvaṃ hīyate pūrvaṃ karaṇatvaṃ ca jāyate ||</li>
          </ol>
        </li>
        <li class="verse" id="v7-159">
          <ol class="padas">
            <li>tathā vṛkṣaṃ ghaṭaṃ ceti karmatvam anugamyate |</li>
            <li>vṛkṣatvaṃ hīyate 'nyā ca ghaṭadhīrupajāyate ||</li>
          </ol>
        </li>
        <li class="verse" id="v7-160">
          <ol class="padas">
            <li>tatra yo 'nveti yaṃ śabdam arthas tasya bhaved asau |</li>
            <li>anyathānupapattyā hi śaktis tatrāvatiṣṭhate ||</li>
          </ol>
        </li>
        <li class="verse" id="v7-161">
          <ol class="padas">
            <li>yat kūpayūpasūpādau samāne 'py upabandhane |</li>
            <li>nāsty arthānugamaḥ kaś cit tan na śabdo 'parādhyati ||</li>
          </ol>
        </li>
        <li class="verse" id="v7-162">
          <ol class="padas">
            <li>nānvayavyatirekābhyām apūrvārthāvadhāraṇam |</li>
            <li>saṃsṛṣṭe 'vagate 'rthe hi tābhyāṃ śaktir niyamyate ||</li>
          </ol>
        </li>
        <li class="verse" id="v7-163">
          <ol class="padas">
            <li>tenānekātmakāc chabdād anekārthāvabodhane |</li>
            <li>siddhe yadāgame yo 'rthaḥ sa tasyaivāvadhāryate ||</li>
          </ol>
        </li>
        <li class="verse" id="v7-164">
          <ol class="padas">
            <li>evaṃ pipīlikāpaṅkte reṇucakrānvaye sati |</li>
            <li>gajāśvopajanāpāye 'py atādarthyam aśaktitaḥ ||</li>
          </ol>
        </li>
        <li class="verse" id="v7-165">
          <ol class="padas">
            <li>asty eva ca gajāśveṣu sāmānyaṃ reṇukāraṇam |</li>
            <li>dṛḍhaprāṇiviśeṣatvaṃ samastavyastalakṣitam ||</li>
          </ol>
        </li>
        <li class="verse" id="v7-166">
          <ol class="padas">
            <li>dṛṣṭā pipīlikāpaṅktiḥ kevalā reṇuvarjitā |</li>
            <li>hastyādyanvayinī tena na hetutvaṃ prapadyate ||</li>
          </ol>
        </li>
        <li class="verse" id="v7-167">
          <ol class="padas">
            <li>prakṛtipratyayādīnāṃ kevalāviniyogataḥ |</li>
            <li>yathaivārthā na dṛśyante tathā cānartham apy adaḥ ||</li>
          </ol>
        </li>
        <li class="verse" id="v7-168">
          <ol class="padas">
            <li>nāmākhyātādisākalyavaikalyānugame sati |</li>
            <li>tadarthāsambhavo dṛṣṭaḥ padavākyāntarāśrayaḥ ||</li>
          </ol>
        </li>
        <li class="verse" id="v7-169">
          <ol class="padas">
            <li>viprāśvaḥ pacate yātaṃ rājahastinyagāditi |</li>
            <li>tathānyarūpam anyādṛk rājñā dadhy atra gām iti ||</li>
          </ol>
        </li>
        <li class="verse" id="v7-170">
          <ol class="padas">
            <li>vipraśabdau kva cid dṛṣṭānupasargārthavācinau |</li>
            <li>samudāyas tathānyatra brāhmaṇatvāvabodhakaḥ ||</li>
          </ol>
        </li>
        <li class="verse" id="v7-171">
          <ol class="padas">
            <li>aśva ity api nāmedam ākhyātaṃ luṅi cedṛśam |</li>
            <li>ākhyātaṃ pacateśabdaḥ paca te iti vā dvayam ||</li>
          </ol>
        </li>
        <li class="verse" id="v7-172">
          <ol class="padas">
            <li>strīdvitvaṃ puṃbahutvaṃ vā te ṣaṣṭhyartha caturthyatha |</li>
            <li>pacate iti sarvaṃ vā caturthyantaṃ śatuḥ padam ||</li>
          </ol>
        </li>
        <li class="verse" id="v7-173">
          <ol class="padas">
            <li>yātaṃ loṇmadhyamadvitvamayātaṃ laṅi vā bhvet |</li>
            <li>kartṛniṣṭhādvitīyāntaṃ prathamāntaṃ napuṃsakam ||</li>
          </ol>
        </li>
        <li class="verse" id="v7-174">
          <ol class="padas">
            <li>rājahastī samāso vā rājaloṇmadhyamo 'pi vā |</li>
            <li>hastinītyatha saptamyāmatha strīpratyayāntaram ||</li>
          </ol>
        </li>
        <li class="verse" id="v7-175">
          <ol class="padas">
            <li>agāditi luṅantaṃ syādago vā pañcamīparaḥ |</li>
            <li>tānattītyatha vāpy evaṃ kvibanto 'yaṃ samāsabhāk ||</li>
          </ol>
        </li>
        <li class="verse" id="v7-176">
          <ol class="padas">
            <li>evamarthavikalpena bhede 'rtho nāvatiṣṭhate |</li>
            <li>nirbhāge vācake vākye samastādasti nirṇyaḥ ||</li>
          </ol>
        </li>
        <li class="verse" id="v7-177">
          <ol class="padas">
            <li>tasmān na yo yam anveti sarvadā tena so 'rthavān |</li>
            <li>anarthakatvavijñānāt tadrūpe 'pi padāntare ||</li>
          </ol>
        </li>
        <li class="verse" id="v7-178">
          <ol class="padas">
            <li>tathā rājārthavān dṛṣṭo rājñety atra ca nāsty asau |</li>
            <li>dadhi gaur iti nāpīmau vidmo dadhy atra gāmiti ||</li>
          </ol>
        </li>
        <li class="verse" id="v7-179">
          <ol class="padas">
            <li>anyasmiñ jñātasambandhe niṣiddho 'nyaś ca vācakaḥ |</li>
            <li>na ca sarvavikārāṇām ānantyāt saṅgatīkṣaṇam ||</li>
          </ol>
        </li>
        <li class="verse" id="v7-180">
          <ol class="padas">
            <li>tasmād anarthakair eva vinā jātiguṇānvayāt |</li>
            <li>prakṛtipratyayādyantapadabhāgavivarjitaiḥ ||</li>
          </ol>
        </li>
        <li class="verse" id="v7-181">
          <ol class="padas">
            <li>vākyair eva viśiṣṭho 'rthaḥ svatantraiḥ pratipādyate |</li>
            <li>bhāgaśaḥ kathitopāyair aśvakarṇājakarṇavat ||</li>
          </ol>
        </li>
        <li class="verse" id="v7-182">
          <ol class="padas">
            <li>atra brūmaḥ padātmā na sarveṣv eteṣu bhidyate |</li>
            <li>kena cid dhaddharmabhedena jarā rājetivat kramāt ||</li>
          </ol>
        </li>
        <li class="verse" id="v7-183">
          <ol class="padas">
            <li>padāvadhāraṇopāyān bahūnicchanti sūrayaḥ |</li>
            <li>kramanyūnātiriktatvasvaravākyasmṛtiśrutīḥ ||</li>
          </ol>
        </li>
        <li class="verse" id="v7-184">
          <ol class="padas">
            <li>śeṣān arthān paricchidya svarūpair vākyagocarān |</li>
            <li>tatsambandhānurūpārthavācitvenānyanirṇayaḥ ||</li>
          </ol>
        </li>
        <li class="verse" id="v7-185">
          <ol class="padas">
            <li>tatrāvadhṛtanāmārthair ākhyātāpekṣaṇena tat |</li>
            <li>ākhyāte sati nāmatvaṃ bhaved ubhayasambhave ||</li>
          </ol>
        </li>
        <li class="verse" id="v7-186">
          <ol class="padas">
            <li>yathā ca puruṣākāre samāne 'py avagamyate |</li>
            <li>smaraṇād brāhmaṇatvādi prakṛtipratyayānvayāt ||</li>
          </ol>
        </li>
        <li class="verse" id="v7-187">
          <ol class="padas">
            <li>tathānvākhyānabhedena prakṛtipratyayādibhiḥ |</li>
            <li>nāmākhyātavyavasthānaṃ smaraṇenopalakṣyate ||</li>
          </ol>
        </li>
        <li class="verse" id="v7-188">
          <ol class="padas">
            <li>aprāptasmṛtyupāyānāṃ viveko 'yaṃ na jāyate |</li>
            <li>ajñāte pitṛsaṃbandhe tulyo 'sau brāhmaṇādiṣu ||</li>
          </ol>
        </li>
        <li class="verse" id="v7-189">
          <ol class="padas">
            <li>tathā śrutyaiva sandigdhaṃ kiñ cin nirṇīyate padam |</li>
            <li>sāmānādhikaraṇyena prasiddhākhyātanāmabhiḥ ||</li>
          </ol>
        </li>
        <li class="verse" id="v7-190">
          <ol class="padas">
            <li>nanv ayaṃ na vibhāgaḥ syāt padajātimanicchataḥ |</li>
            <li>nāmākhyātamatigrāhyāḥ kathaṃ varṇāsta eva te ||</li>
          </ol>
        </li>
        <li class="verse" id="v7-191">
          <ol class="padas">
            <li>kena vā neṣyate jātiḥ padajātacatuṣṭaye |</li>
            <li>suptiṅkṛttaddhitāḥ santi tathā dhātvādijātayaḥ ||</li>
          </ol>
        </li>
        <li class="verse" id="v7-192">
          <ol class="padas">
            <li>padaikye 'py aviruddheyam atyantānatirekiṇī |</li>
            <li>varṇā eveti cagranthe niṣiddhātyantabhinnatā ||</li>
          </ol>
        </li>
        <li class="verse" id="v7-193">
          <ol class="padas">
            <li>bhramaṇatvādivac cāsau vyajyate kramavarttibhiḥ |</li>
            <li>antyavarṇe 'tha vā vyaktiḥ pūrvasaṃskṛtyapekṣiṇi ||</li>
          </ol>
        </li>
        <li class="verse" id="v7-194">
          <ol class="padas">
            <li>yad vā yenaiva dharmeṇa vyaṅktuṃ jātyantaraṃ kṣamāḥ |</li>
            <li>varṇāḥ svarūpasāmye 'pi tenākhyātādibuddhiṣu ||</li>
          </ol>
        </li>
        <li class="verse" id="v7-195">
          <ol class="padas">
            <li>vanapaṅktyādivac caiṣu samudāyeṣv asatsv api |</li>
            <li>bhinnākhyātādisāmānyavyavahāro bhaviṣyati ||</li>
          </ol>
        </li>
        <li class="verse" id="v7-196">
          <ol class="padas">
            <li>dhātupratyayatadvācyasāmānyānām iyaṃ gatiḥ |</li>
            <li>taddhitākhyātakṛdrūpaṃ nityaṃ hi smaryate janaiḥ ||</li>
          </ol>
        </li>
        <li class="verse" id="v7-197">
          <ol class="padas">
            <li>na cānvākhyānamātreṇa kalpitaṃ tacchabādivat |</li>
            <li>prayujyate hi yadrūpaṃ tadupāye na tiṣṭhati ||</li>
          </ol>
        </li>
        <li class="verse" id="v7-198">
          <ol class="padas">
            <li>avadhyagrahaṇaṃ yat tu prakṛtipratyayau prati |</li>
            <li>anvākhyānavisaṃvādād ity etac ca na duṣyati ||</li>
          </ol>
        </li>
        <li class="verse" id="v7-199">
          <ol class="padas">
            <li>tatra hy āptanaroktīnāṃ prāmāṇyam upapadyate |</li>
            <li>yad vā tulyabalatvena vikalpena matāntaram ||</li>
          </ol>
        </li>
        <li class="verse" id="v7-200">
          <ol class="padas">
            <li>prakṛtiḥ pratyayāṃśo vā kaś cit tāvan na bhidyate |</li>
            <li>śiṣṭe vikaraṇādau tu yatheṣṭāṅgāṅgikalpanā ||</li>
          </ol>
        </li>
        <li class="verse" id="v7-201">
          <ol class="padas">
            <li>dhūmādāv api vahnyaṃśo kaś cid aṃśo 'numāpakaḥ |</li>
            <li>anyaḥ sādhāraṇo yadvat tadvad atra bhaviṣyati ||</li>
          </ol>
        </li>
        <li class="verse" id="v7-202">
          <ol class="padas">
            <li>yathā ca nityarūpatvān na tatrāṃśāntaroddhṛtiḥ |</li>
            <li>tathātrāgamako 'py aṃśo nityatve na vyavasthitaḥ ||</li>
          </ol>
        </li>
        <li class="verse" id="v7-203">
          <ol class="padas">
            <li>yatra pratyayalopena prakṛtiḥ syāt kvibantabat |</li>
            <li>śuddhaḥ prakṛtilopena pratyayo vādhunādivat ||</li>
          </ol>
        </li>
        <li class="verse" id="v7-204">
          <ol class="padas">
            <li>tanmātrasya dviśaktitvaṃ tatra śabdasvabhāvataḥ |</li>
            <li>vākyārthe taddhitāntādipadasāmarthyabhedavat ||</li>
          </ol>
        </li>
        <li class="verse" id="v7-205">
          <ol class="padas">
            <li>ekadeśānumānena ke cid āhur dvayārthatām |</li>
            <li>apare 'rthaikadeśena bruvate 'nyārthalakṣaṇām ||</li>
          </ol>
        </li>
        <li class="verse" id="v7-206">
          <ol class="padas">
            <li>tattvayuktaṃ yato nāsti lakṣaṇārūpatā mateḥ |</li>
            <li>mukhyatvenaiva buddhir naḥ kvibantādiṣu jāyate ||</li>
          </ol>
        </li>
        <li class="verse" id="v7-207">
          <ol class="padas">
            <li>lakṣaṇādipravṛttiś ca na śāstreṇānugamyate |</li>
            <li>tatsaṅkare ca tenaiva vācyavācakanirṇayaḥ ||</li>
          </ol>
        </li>
        <li class="verse" id="v7-208">
          <ol class="padas">
            <li>na ca tena sahaitasya vijñātā sahavācitā |</li>
            <li>lokaprayuktaśabdārtho nopāyatvāc ca mucyate ||</li>
          </ol>
        </li>
        <li class="verse" id="v7-209">
          <ol class="padas">
            <li>ākhyātapratyayenāpi sahāsāv upalakṣitaḥ |</li>
            <li>kāmaṃ tadīyam apy arthaṃ gamayed anumānataḥ ||</li>
          </ol>
        </li>
        <li class="verse" id="v7-210">
          <ol class="padas">
            <li>tāvatyaṃśe na kalpyau ca prakṛtipratyayau punaḥ |</li>
            <li>sa evārthadviśaktitve varaṃ kleśaḥ samāśritaḥ ||</li>
          </ol>
        </li>
        <li class="verse" id="v7-211">
          <ol class="padas">
            <li>nirjñātaparimāṇasya smaraṇānugamād vinā |</li>
            <li>nānātvaṃ kalpayitvāsya kaḥ śaktiṃ kalpayiṣyati ||</li>
          </ol>
        </li>
        <li class="verse" id="v7-212">
          <ol class="padas">
            <li>dadhyatreti yadanyādṛkpadaṃ pūrvāvadhāritāt |</li>
            <li>ke cid āhus tad evedam ajānantaryadūṣitam ||</li>
          </ol>
        </li>
        <li class="verse" id="v7-213">
          <ol class="padas">
            <li>pratyabhijñāyate tad dhi sa cārthaḥ sampratīyate |</li>
            <li>ikāre tu yavijñānamakāraparasaṃhite ||</li>
          </ol>
        </li>
        <li class="verse" id="v7-214">
          <ol class="padas">
            <li>atha vātmīyasiddhāntād yakāratve 'sya saty api |</li>
            <li>dadhivācyārthaṃ sāmarthyaṃ lakṣaṇād avagamyate ||</li>
          </ol>
        </li>
        <li class="verse" id="v7-215">
          <ol class="padas">
            <li>tathā hy aśrutadadhyatro lakṣaṇānugamād vinā |</li>
            <li>vyutpannadadhiśabdo 'pi dadhyatreti na buddhyate ||</li>
          </ol>
        </li>
        <li class="verse" id="v7-216">
          <ol class="padas">
            <li>vikārānantyato yas tu sambandhajñaptyasambhavaḥ |</li>
            <li>lakṣaṇāt tadvidukter vā nātikleśo bhaviṣyati ||</li>
          </ol>
        </li>
        <li class="verse" id="v7-217">
          <ol class="padas">
            <li>kiyat padam iti jñānaṃ yat tu tatra na jāyate |</li>
            <li>svarāntaṃ vyañjanāntaṃ vā na cājñāte 'rthanirṇayaḥ ||</li>
          </ol>
        </li>
        <li class="verse" id="v7-218">
          <ol class="padas">
            <li>taducyate padacchede tadapabhraṃśatāṃ vrajet |</li>
            <li>saṃhitāviṣaye cāsya smaryate sādhuśabdatā ||</li>
          </ol>
        </li>
        <li class="verse" id="v7-219">
          <ol class="padas">
            <li>etasmiṃs tu pratīmo 'rtham agṛhītāvadhāv api |</li>
            <li>tena saty api vicchede pade bhedo 'rthabhedataḥ ||</li>
          </ol>
        </li>
        <li class="verse" id="v7-220">
          <ol class="padas">
            <li>jñāyate cāvadhis tatra vyañjanānto na tūcyate |</li>
            <li>dadhiśabdāvabodhyatvān nityaṃ nityasamāsavat ||</li>
          </ol>
        </li>
        <li class="verse" id="v7-221">
          <ol class="padas">
            <li>etena rājarājñādiśabdānāṃ dattam uttaram |</li>
            <li>kiñ cid aṃśasamānaṃ hi tadarthaṃ tatpadāntaram ||</li>
          </ol>
        </li>
        <li class="verse" id="v7-222">
          <ol class="padas">
            <li>yat tu brāhmaṇavastrādau brāhmaṇārtho na gamyate |</li>
            <li>avadhyantaratas tatra tatpadāntarajṛmbhitam ||</li>
          </ol>
        </li>
        <li class="verse" id="v7-223">
          <ol class="padas">
            <li>utsargasyāpavādena bādhaḥ kasya na sammataḥ |</li>
            <li>tad brāhmapadam utsṛṣṭaṃ bādhyate 'nyāvadhau pade ||</li>
          </ol>
        </li>
        <li class="verse" id="v7-224">
          <ol class="padas">
            <li>tattvenāvadhim utkṛṣya yady ucyeta padāntaram |</li>
            <li>kena svārtho 'sya vāryeta devadattādiśabdavat ||</li>
          </ol>
        </li>
        <li class="verse" id="v7-225">
          <ol class="padas">
            <li>evam evāśvakarṇādau samudāyaprasiddhitaḥ |</li>
            <li>vāryate 'vayavasyārtho vṛkṣādyarthāvadhāraṇāt ||</li>
          </ol>
        </li>
        <li class="verse" id="v7-226">
          <ol class="padas">
            <li>arthaprakaraṇādhīnabādhitasvārthayor api |</li>
            <li>samastavyastayor bhūyaḥ sa evārthaḥ pratīyate ||</li>
          </ol>
        </li>
        <li class="verse" id="v7-227">
          <ol class="padas">
            <li>gośuklādipadānāṃ tu samastavyastabhāvinām |</li>
            <li>svārthahānir na dṛṣṭeti kvānarthakyaṃ bhaviṣyati ||</li>
          </ol>
        </li>
        <li class="verse" id="v7-228">
          <ol class="padas">
            <li>padārthānugataś caiṣa vādyārtho gamyate sadā |</li>
            <li>na viśiṣṭārthatā tasmād vākyasvātantryasādhinī ||</li>
          </ol>
        </li>
        <li class="verse" id="v7-229">
          <ol class="padas">
            <li>na vimuñcanti sāmarthyaṃ vākyārtheṣu padāni naḥ |</li>
            <li>tanmātrāvasiteṣv eṣu padārthebhyaḥ sa gamyate ||</li>
          </ol>
        </li>
        <li class="verse" id="v7-230">
          <ol class="padas">
            <li>aśābde cāpi vākyārthai na padārtheṣv aśābdatā |</li>
            <li>vākyārthasyeva naiteṣāṃ nimittāntarasambhavaḥ ||</li>
          </ol>
        </li>
        <li class="verse" id="v7-231">
          <ol class="padas">
            <li>sambaddham eva caite 'rthaṃ gamayantyavinābhuvam |</li>
            <li>sāmānyaṃ svaviśeṣeṇa vinā na hy upapadyate ||</li>
          </ol>
        </li>
        <li class="verse" id="v7-232">
          <ol class="padas">
            <li>na cānumānam eṣā dhīs tanmātreṇa prasajyate |</li>
            <li>pratijñārthaikadeśatvāt padārthānāṃ hy aliṅgatā ||</li>
          </ol>
        </li>
        <li class="verse" id="v7-233">
          <ol class="padas">
            <li>padārthair anurakto 'sau vākyārthaḥ sampratīyate |</li>
            <li>nātmanā gamayantyenaṃ vinā, dhūmo 'gnimattvavat ||</li>
          </ol>
        </li>
        <li class="verse" id="v7-234">
          <ol class="padas">
            <li>pakṣadharmatvam eteṣāṃ vākyārthe na ca gamyate |</li>
            <li>na hi deśādivat pūrvaṃ niṣpannaḥ sa pratīyate ||</li>
          </ol>
        </li>
        <li class="verse" id="v7-235">
          <ol class="padas">
            <li>asattvabhūtamenaṃ hi pratipadyāmahe tataḥ |</li>
            <li>kriyākārakasaṃsargaviśiṣṭaḥ prāgasau kutaḥ ||</li>
          </ol>
        </li>
        <li class="verse" id="v7-236">
          <ol class="padas">
            <li>dharmiṇy anavabuddhe ca na taddharmāvadhāraṇam |</li>
            <li>na ca prāgbodhakaṃ kiñ cid vākyārthasyopapadyate ||</li>
          </ol>
        </li>
        <li class="verse" id="v7-237">
          <ol class="padas">
            <li>avabuddhe tu vākyārthe yadi taddharmatā bhavet |</li>
            <li>vijñāte 'rthe tataḥ kiṃ nu prameyam avaśiṣyate ||</li>
          </ol>
        </li>
        <li class="verse" id="v7-238">
          <ol class="padas">
            <li>anvayaś ca padārthānāṃ na vākyārthair apekṣyate |</li>
            <li>sarvasminn eva sujñāno bhūtabhāvitirohite ||</li>
          </ol>
        </li>
        <li class="verse" id="v7-239">
          <ol class="padas">
            <li>anyavākyārthasambandhajñānāc cānyo na gamyate |</li>
            <li>anyatvāc ca padārthānām, te cen nānyārthadhīr bhavet ||</li>
          </ol>
        </li>
        <li class="verse" id="v7-240">
          <ol class="padas">
            <li>sāmānyadṛṣṭakḷptau vā labhyate na viśeṣadhīḥ |</li>
            <li>vākyārthāvagatiḥ sarvā tv asādhāraṇagocarā ||</li>
          </ol>
        </li>
        <li class="verse" id="v7-241">
          <ol class="padas">
            <li>asambandhapratīteś ca prāmāṇyam upapāditam |</li>
            <li>sarvalokaprasiddhā ca pratipattir iha sphuṭā ||</li>
          </ol>
        </li>
        <li class="verse" id="v7-242">
          <ol class="padas">
            <li>yatra kva cana vijñātān padārthān pratipadya hi |</li>
            <li>dūradeśādivār tāsu nāptokte dhīr vihanyate ||</li>
          </ol>
        </li>
        <li class="verse" id="v7-243">
          <ol class="padas">
            <li>āptavādāvisaṃvādād atra ced anumānatā |</li>
            <li>nirṇayas tāvatā sidhyed buddhyutpattir na tatkṛtā ||</li>
          </ol>
        </li>
        <li class="verse" id="v7-244">
          <ol class="padas">
            <li>anyad eva hi satyatvam āptavādatvahetukam |</li>
            <li>vākyārthaś cānya eveti jñātaḥ pūrvataraṃ tataḥ ||</li>
          </ol>
        </li>
        <li class="verse" id="v7-245">
          <ol class="padas">
            <li>tatra ced āptavādena satyatvam anumīyate |</li>
            <li>vākyārthapratyayasyātra kathaṃ syād anumānatā ||</li>
          </ol>
        </li>
        <li class="verse" id="v7-246">
          <ol class="padas">
            <li>janma tulyaṃ hi buddhīnām āptānāptagirāṃ śrutau |</li>
            <li>janmādhikopayogī ca nānumāyās trilakṣaṇaḥ ||</li>
          </ol>
        </li>
        <li class="verse" id="v7-247">
          <ol class="padas">
            <li>śabdaprāmāṇyanirṇītyai padārthebhyo yatheṣyate |</li>
            <li>atyantādṛṣṭavākyārthapratipattis tathocyate ||</li>
          </ol>
        </li>
        <li class="verse" id="v7-248">
          <ol class="padas">
            <li>bhāvanāvacanas tāvat tāṃ smārayati lokavat |</li>
            <li>anvayavyatirekābhyāṃ pratyayārthas tu seṣyate ||</li>
          </ol>
        </li>
        <li class="verse" id="v7-249">
          <ol class="padas">
            <li>kaiś cit, anyais tu dhātvarthas tatsāmīpyopakārataḥ |</li>
            <li>aparaiḥ samudāyārthas tata eva hi gamyate ||</li>
          </ol>
        </li>
        <li class="verse" id="v7-250">
          <ol class="padas">
            <li>pākādau yan na dṛṣṭāsau bhavatyādau tathaiva ca |</li>
            <li>vivekaphalamandatvāt pacatyādau yatheṣṭatā ||</li>
          </ol>
        </li>
        <li class="verse" id="v7-251">
          <ol class="padas">
            <li>sā sādhyasādhanopāyasāmānyārthāvadhāraṇāt |</li>
            <li>anyalabhyaṃ viśeṣāṃśaṃ yaṃ kañ cid abhikāṅkṣati ||</li>
          </ol>
        </li>
        <li class="verse" id="v7-252">
          <ol class="padas">
            <li>kāmāvagatasādhyatvaḥ svargaḥ kāṅkṣati bhāvanām |</li>
            <li>tatra sannidhiyogyatvāt sambandhaḥ kalpyate tayoḥ ||</li>
          </ol>
        </li>
        <li class="verse" id="v7-253">
          <ol class="padas">
            <li>tataḥ sā kḷptasambandhā sādhanāṃśam apekṣate |</li>
            <li>dhātvarthāsādhanaṃ kiñ cin nānuṣṭhānaṃ hi siddhyati ||</li>
          </ol>
        </li>
        <li class="verse" id="v7-254">
          <ol class="padas">
            <li>dhātuvācyaś ca yāgādir atṛtīyāparo 'pi san |</li>
            <li>svabhāvād bhāvanāsaktaḥ sādhyaṃ kiñ cid apekṣate ||</li>
          </ol>
        </li>
        <li class="verse" id="v7-255">
          <ol class="padas">
            <li>pratyāsattinimitto 'yaṃ sambandhaḥ kalpyate 'nayoḥ |</li>
            <li>taṃ ca vispaṣṭam ākhyātuṃ yāgeneti prayujyate ||</li>
          </ol>
        </li>
        <li class="verse" id="v7-256">
          <ol class="padas">
            <li>yathaupagavaśabdārthaṃ tasyāpatyam itīdṛśāt |</li>
            <li>kathayanti na caitasmin ṣaṣṭhyantopagusamabhavaḥ ||</li>
          </ol>
        </li>
        <li class="verse" id="v7-257">
          <ol class="padas">
            <li>na kevalaṃ tṛtīyaiva karaṇatvaṃ niyacchati |</li>
            <li>pramāṇāntaragamye 'pi na kiñ cid viruṇaddhi sā ||</li>
          </ol>
        </li>
        <li class="verse" id="v7-258">
          <ol class="padas">
            <li>prajñātakaraṇatve vā dhātau saty api neṣyate |</li>
            <li>aprātipadikatvena tṛtīyā yāgaśabdavat ||</li>
          </ol>
        </li>
        <li class="verse" id="v7-259">
          <ol class="padas">
            <li>ato yā śabdasāmarthyalabhyā karaṇatā yajeḥ |</li>
            <li>kevalasyāprayogitvāt sā yāgeneti kathyate ||</li>
          </ol>
        </li>
        <li class="verse" id="v7-260">
          <ol class="padas">
            <li>tathotpannakathaṃbhāvā bhāvanopāyamātrake |</li>
            <li>upāyo 'pi ca kartavyamātrākāṅkṣī niyamyate ||</li>
          </ol>
        </li>
        <li class="verse" id="v7-261">
          <ol class="padas">
            <li>yogyatvasannidhānābhyām anyathānupapattitaḥ |</li>
            <li>sa ca svavākyalabhyo vā vākyāntaragato 'pi vā ||</li>
          </ol>
        </li>
        <li class="verse" id="v7-262">
          <ol class="padas">
            <li>prakṛtipratyayau yadvadapekṣete parasparam |</li>
            <li>padaṃ padāntaraṃ yadvad vākyaṃ vākyāntaraṃ tathā ||</li>
          </ol>
        </li>
        <li class="verse" id="v7-263">
          <ol class="padas">
            <li>karaṇaiḥ sādhyate kiñ cin nopāyarahitaiḥ phalam |</li>
            <li>prayājādividhānaṃ ca na ca syān niṣprayojanam ||</li>
          </ol>
        </li>
        <li class="verse" id="v7-264">
          <ol class="padas">
            <li>prayojanāntarāt tatra pratyāsatter apekṣitaḥ |</li>
            <li>phalavadbhāvanāṃśasthakaraṇānugraho varam ||</li>
          </ol>
        </li>
        <li class="verse" id="v7-265">
          <ol class="padas">
            <li>ekabhāvanayopāttās trayo 'py aṃśāḥ parasparam |</li>
            <li>upakāryopakāritvaṃ paścādanubhavanti te ||</li>
          </ol>
        </li>
        <li class="verse" id="v7-266">
          <ol class="padas">
            <li>bhāvanāpekṣamāṇā hi sādhanaṃ kiṃ phalasya me |</li>
            <li>sādhanānugraḥ ko vetyanusyūtam apekṣate ||</li>
          </ol>
        </li>
        <li class="verse" id="v7-267">
          <ol class="padas">
            <li>ākāṅkṣaivam avicchedasiddhā śuklagavādiṣu |</li>
            <li>ekakriyāgṛhīteṣu sambandhaś ca parasparam ||</li>
          </ol>
        </li>
        <li class="verse" id="v7-268">
          <ol class="padas">
            <li>dravyadvāreṇa caiteṣāṃ viśeṣaṇaviśeṣyatā |</li>
            <li>itaropakṛtadravyavarttitvāt tatra karmaṇi ||</li>
          </ol>
        </li>
        <li class="verse" id="v7-269">
          <ol class="padas">
            <li>dravyāntaram anicchantyā kriyayā ca parigrahāt |</li>
            <li>ekadravyāśrayaprāptir iti nānyonyasaṃśrayam ||</li>
          </ol>
        </li>
        <li class="verse" id="v7-270">
          <ol class="padas">
            <li>parasparānurāgaś ca sutarām upakārakaḥ |</li>
            <li>arthāc cānyavyavacchedaḥ, sambandho 'to na duṣyati ||</li>
          </ol>
        </li>
        <li class="verse" id="v7-271">
          <ol class="padas">
            <li>tatrānaikāntikānekavākyārthopaplave sati |</li>
            <li>anyonyātmavyavacchedād ekatra sthāpyate matiḥ ||</li>
          </ol>
        </li>
        <li class="verse" id="v7-272">
          <ol class="padas">
            <li>ato 'nvayātirekābhyām anumā neyam iṣyate |</li>
            <li>ekārthaikāntikatvaṃ tadanyathaivātra labhyate ||</li>
          </ol>
        </li>
        <li class="verse" id="v7-273">
          <ol class="padas">
            <li>evaṃ padārthavākyārthasaṅghātair upakalpitām |</li>
            <li>viśiṣṭāṃ bhāvanāṃ prāpya vṛttir vidhiniṣedhayoḥ ||</li>
          </ol>
        </li>
        <li class="verse" id="v7-274">
          <ol class="padas">
            <li>yady apy anyair asaṃspṛṣṭāṃ vidhiḥ spṛśati bhāvanām |</li>
            <li>tathāpy aśaktito nāsau tanmātre paryavasyati ||</li>
          </ol>
        </li>
        <li class="verse" id="v7-275">
          <ol class="padas">
            <li>anuṣṭheye hi viṣaye vidhiḥ puṃsāṃ pravartakaḥ |</li>
            <li>aṃśatrayeṇa cāpūrṇāṃ nānutiṣṭhati bhāvanām ||</li>
          </ol>
        </li>
        <li class="verse" id="v7-276">
          <ol class="padas">
            <li>tasmāt prakrāntarūpo 'pi vidhis tāvat pratīkṣate |</li>
            <li>yāvad yogyatvam āpannā bhāvanānyānapekṣiṇī ||</li>
          </ol>
        </li>
        <li class="verse" id="v7-277">
          <ol class="padas">
            <li>upasarganipātānāṃ prayoganiyame sati |</li>
            <li>arthas tadāgamanyāyāt syāt samāsapadeṣv iva ||</li>
          </ol>
        </li>
        <li class="verse" id="v7-278">
          <ol class="padas">
            <li>vācakadyotakatvaṃ tu nātīvātropayujyate |</li>
            <li>tadbhāvād vācakatvaṃ vā parasyānugrahī 'stu vā ||</li>
          </ol>
        </li>
        <li class="verse" id="v7-279">
          <ol class="padas">
            <li>īṣadarthādayas tāvat sākṣān nāmnaiva saṅgatāḥ |</li>
            <li>aprayuktakriyādvārā viśeṣādhānato 'pare ||</li>
          </ol>
        </li>
        <li class="verse" id="v7-280">
          <ol class="padas">
            <li>āpiṅgaḥ pravayāś ceti dvayasyaitannidarśanam |</li>
            <li>kva cit prakṛṣṭatādīnāṃ bhāvanopanipātinām ||</li>
          </ol>
        </li>
        <li class="verse" id="v7-281">
          <ol class="padas">
            <li>itikartavyatātvena pratipattiparigrahau |</li>
            <li>ekārthasamavāyitvāt kartṛdharmo 'pi bhāvanām ||</li>
          </ol>
        </li>
        <li class="verse" id="v7-282">
          <ol class="padas">
            <li>gamiṣyati, na kartṛṇāṃ svarūpe sa hi kīrtyate |</li>
            <li>ye tv anyārthaṃ viruddhārthadhātuśaktyavalopinaḥ ||</li>
          </ol>
        </li>
        <li class="verse" id="v7-283">
          <ol class="padas">
            <li>teṣāṃ tadaṅgataiveṣṭā dhātubhāgasamā hi te |</li>
            <li>praśabdenopasṛṣṭasya tiṣṭhater gatiśaktatā ||</li>
          </ol>
        </li>
        <li class="verse" id="v7-284">
          <ol class="padas">
            <li>na hi praśabdavelāyāṃ gamane jāyate matiḥ |</li>
            <li>sāmānyataḥ kriyāśaktiḥ kḷptā dhātoḥ puraiva tu ||</li>
          </ol>
        </li>
        <li class="verse" id="v7-285">
          <ol class="padas">
            <li>viśeṣa eva tatra syād itarasya dvaye punaḥ |</li>
            <li>yā ca śaktyantarodbhūtir iyam eva viśeṣyatā ||</li>
          </ol>
        </li>
        <li class="verse" id="v7-286">
          <ol class="padas">
            <li>na sāmānyāparityāgī kevalo 'nyair viśeṣyate |</li>
            <li>ukter viśeṣaṇaṃ kiñ cid ucyamānaviśeṣaṇam ||</li>
          </ol>
        </li>
        <li class="verse" id="v7-287">
          <ol class="padas">
            <li>tena śaktyapavādo 'yaṃ bhaved arthāpavādavat |</li>
            <li>tathaiva jvalanādīnāṃ pākasambandhiteṣyate ||</li>
          </ol>
        </li>
        <li class="verse" id="v7-288">
          <ol class="padas">
            <li>itikartavyatāṃśatvāt pāke vā tatphale 'pi vā |</li>
            <li>odane sādhyamāne hi pākaḥ karaṇam iṣyate ||</li>
          </ol>
        </li>
        <li class="verse" id="v7-289">
          <ol class="padas">
            <li>akṛtaḥ so 'pi nāstīti punaḥ karaṇavāñchanam |</li>
            <li>karaṇaṃ jvalanādīni tasya kāṣṭhādi vā tathā ||</li>
          </ol>
        </li>
        <li class="verse" id="v7-290">
          <ol class="padas">
            <li>itikarttavyatākāṅkṣā yāvatkaraṇasaṃśrayā |</li>
            <li>itikarttavyatāpy anyadapekṣya karaṇaṃ bhavet ||</li>
          </ol>
        </li>
        <li class="verse" id="v7-291">
          <ol class="padas">
            <li>jvalanādinimittā 'taḥ kāṣṭhādeḥ pākasaṅgatiḥ |</li>
            <li>karmaṇaḥ karmasādhyatvaṃ nāsmatpakṣe viruddhyate ||</li>
          </ol>
        </li>
        <li class="verse" id="v7-292">
          <ol class="padas">
            <li>anātmasamavetasya nimittaṃ karma hīṣyate |</li>
            <li>jvalanādisvarūpaṃ ca na kāṣṭhādibharīpsitam ||</li>
          </ol>
        </li>
        <li class="verse" id="v7-293">
          <ol class="padas">
            <li>pākaprayojitānāṃ hi tadvṛttir nāntarīyakī |</li>
            <li>kartṛtve 'pi ca kāṣṭhādeḥ pāke syāt karaṇāditā ||</li>
          </ol>
        </li>
        <li class="verse" id="v7-294">
          <ol class="padas">
            <li>āvibhūtānyaśaktitvād ekatve cāpy apekṣayā |</li>
            <li>jvalanādiṣu sarveṣāṃ svātantryāt kartṛteṣyate ||</li>
          </ol>
        </li>
        <li class="verse" id="v7-295">
          <ol class="padas">
            <li>tatsvātantryāvagatyaiva prayuṅkte hi prayojakaḥ |</li>
            <li>niyuktānāṃ tu tenaiṣāṃ karaṇatvādivācyatā ||</li>
          </ol>
        </li>
        <li class="verse" id="v7-296">
          <ol class="padas">
            <li>udbhūtadevadattādivyāpārābhibhavād bhavet |</li>
            <li>yatra tv abhibhavas teṣāṃ naikenāpi vivakṣyate ||</li>
          </ol>
        </li>
        <li class="verse" id="v7-297">
          <ol class="padas">
            <li>kāṣṭhādīni pacantīti prayogas tatra jāyate |</li>
            <li>ekaśabdagṛhīte 'pi guṇaprādhānyam iṣyate ||</li>
          </ol>
        </li>
        <li class="verse" id="v7-298">
          <ol class="padas">
            <li>ākhyātapratyayopāttabhāvanākartṛsaṃkhyavat |</li>
            <li>tasmād yasya vivakṣyeta pradhānaṃ dhātubhiḥ kriyā ||</li>
          </ol>
        </li>
        <li class="verse" id="v7-299">
          <ol class="padas">
            <li>sa kartā guṇabhūtānyavyāpāre karaṇāditā |</li>
            <li>itikartavyatāṃśena sarveṣāṃ tena saṅgatiḥ ||</li>
          </ol>
        </li>
        <li class="verse" id="v7-300">
          <ol class="padas">
            <li>avāntarakriyāyogāt pradhānakriyayā saha |</li>
            <li>vikalpapratiṣedhāder virodho na ca vastunā ||</li>
          </ol>
        </li>
        <li class="verse" id="v7-301">
          <ol class="padas">
            <li>abhāvam eva nañ prāha vartamānādikālikam |</li>
            <li>nāmadhātvarthayogī ca niṣedho 'nyārthabhāg bhavet ||</li>
          </ol>
        </li>
        <li class="verse" id="v7-302">
          <ol class="padas">
            <li>tatra vastvantaronmuktaṃ vastv evānuguṇaṃ ca tat |</li>
            <li>ākhyātapratyayair yoge nivṛttyarthaḥ pratīyate ||</li>
          </ol>
        </li>
        <li class="verse" id="v7-303">
          <ol class="padas">
            <li>tatra cājñātasandigdhaviparītārthavāraṇam |</li>
            <li>asti nāstīti sandehe pākṣikāstitvabodhanam ||</li>
          </ol>
        </li>
        <li class="verse" id="v7-304">
          <ol class="padas">
            <li>nivartyate nañā, yad vā nāstitaivocyate satī |</li>
            <li>avyutpannasya tatraiva jāyate nāstitāmatiḥ ||</li>
          </ol>
        </li>
        <li class="verse" id="v7-305">
          <ol class="padas">
            <li>astitvamāninaḥ saiva vāryate viparītadhīḥ |</li>
            <li>apūrvābhāvavijñānavirodhāt svayam eva tu ||</li>
          </ol>
        </li>
        <li class="verse" id="v7-306">
          <ol class="padas">
            <li>nivartate 'stitābuddhir mṛgatṛṣṇādibuddhivat |</li>
            <li>tac caitadaniṣedhe 'pi sthāṇvādāv īdṛg eva naḥ ||</li>
          </ol>
        </li>
        <li class="verse" id="v7-307">
          <ol class="padas">
            <li>tatrāpy ajñātasandigdhaviparītārthabādhanāt |</li>
            <li>abhāvasya ca vastutve purastāt pratipāmite ||</li>
          </ol>
        </li>
        <li class="verse" id="v7-308">
          <ol class="padas">
            <li>ghaṭāditulyatā tasya, pratiṣedho na cāpy ayam |</li>
            <li>vidhāyakairasaṃyukto na hi nañ pratiṣedhakaḥ ||</li>
          </ol>
        </li>
        <li class="verse" id="v7-309">
          <ol class="padas">
            <li>abhāvakathanaṃ hy etan nāvaśyaṃ prāptipūrvakam |</li>
            <li>na ca śabdena sadbhāvas tasya cārthasya bodhitaḥ ||</li>
          </ol>
        </li>
        <li class="verse" id="v7-310">
          <ol class="padas">
            <li>astitvādyanapekṣaṃ hi sāmānyaṃ tena gamyate |</li>
            <li>astiśabdaprayogo 'pi tenaivātropapadyate ||</li>
          </ol>
        </li>
        <li class="verse" id="v7-311">
          <ol class="padas">
            <li>jāter astitvanāsitve na ca kaś cid vivakṣati |</li>
            <li>nityatvāl lakṣyamāṇāyā vyaktes te hi viśeṣaṇe ||</li>
          </ol>
        </li>
        <li class="verse" id="v7-312">
          <ol class="padas">
            <li>tenātra na virodhitvaṃ śrutyā pūrvoktayā nañaḥ |</li>
            <li>yatrāpy astīty upādāya prayujyeran nañādayaḥ ||</li>
          </ol>
        </li>
        <li class="verse" id="v7-313">
          <ol class="padas">
            <li>tatra tasyāpavādatvāt pūrvajñānopamardanam |</li>
            <li>astitvaṃ vā sad evātra smaryate pūrvalakṣitam ||</li>
          </ol>
        </li>
        <li class="verse" id="v7-314">
          <ol class="padas">
            <li>abhāvottarakālaṃ syād viśeṣe tadvivakṣite |</li>
            <li>vidhinā yujyate yatra na hanyān na pibediti ||</li>
          </ol>
        </li>
        <li class="verse" id="v7-315">
          <ol class="padas">
            <li>tatrābhāvārthatā naiva svayaṃ so ruṇaddhi hi |</li>
            <li>anyathaiva pravarttante bhāvābhāvadhiyo 'parāḥ ||</li>
          </ol>
        </li>
        <li class="verse" id="v7-316">
          <ol class="padas">
            <li>vyavasthitabahirvastuparicchedaphalātmikāḥ |</li>
            <li>anyathānāgatotpādyabhāvapreraṇavārikā ||</li>
          </ol>
        </li>
        <li class="verse" id="v7-317">
          <ol class="padas">
            <li>antaḥsaṅkalpamūlātmā vṛttir vidhiniṣedhayoḥ |</li>
            <li>vikalpo 'py anayor eva viṣayeṣu pravarttate ||</li>
          </ol>
        </li>
        <li class="verse" id="v7-318">
          <ol class="padas">
            <li>prāpteṣu pratiṣedhārtham aprāpteṣu vidhitsayā |</li>
            <li>yugapac ca viruddhārthapratipatter asambhavaḥ ||</li>
          </ol>
        </li>
        <li class="verse" id="v7-319">
          <ol class="padas">
            <li>paryāyeṇa kadā cit tu kā cid vṛttir bhaviṣyati |</li>
            <li>prāptāprāptavikalpas tu naiveṣṭo lokavedayoḥ ||</li>
          </ol>
        </li>
        <li class="verse" id="v7-320">
          <ol class="padas">
            <li>na vikalpārthavācī tu vāśabdo viṣayāntare |</li>
            <li>sthāṇur vā puruṣo veti yāti tiṣṭhati vety ayam ||</li>
          </ol>
        </li>
        <li class="verse" id="v7-321">
          <ol class="padas">
            <li>sandehakathanārthaḥ syān na hi vastu vikalpate |</li>
            <li>viṣaye bāhya evaivaṃ pratiṣedhādisambhavaḥ ||</li>
          </ol>
        </li>
        <li class="verse" id="v7-322">
          <ol class="padas">
            <li>na hi tatsambhavaḥ kaś cid jñāne svarasabhaṅgini |</li>
            <li>jñānaṃ yat tāvad utpannaṃ nānutpanaṃ tad iṣyate ||</li>
          </ol>
        </li>
        <li class="verse" id="v7-323">
          <ol class="padas">
            <li>vināśe 'pi samānatvaṃ satyamithyāvabodhayoḥ |</li>
            <li>bāhyārthavādinas tvarthe yajjñānaṃ jāyate 'nyathā ||</li>
          </ol>
        </li>
        <li class="verse" id="v7-324">
          <ol class="padas">
            <li>tanmithyātvopasaṃkhyānāt pūrvabadhādisambhavaḥ |</li>
            <li>tatrāpi tu na tadrūpaṃ bādhyate na ca bodhyate ||</li>
          </ol>
        </li>
        <li class="verse" id="v7-325">
          <ol class="padas">
            <li>arthajñānādirūpāt tu phalato viprayujyate |</li>
            <li>pratibhānekadhā puṃsāṃ yady apy artheṣu jāyate ||</li>
          </ol>
        </li>
        <li class="verse" id="v7-326">
          <ol class="padas">
            <li>tathāpi bāhya evārthas tasya vākyasya ceṣyate |</li>
            <li>vākyaprayojanatvena janyatvenātha vā yadi ||</li>
          </ol>
        </li>
        <li class="verse" id="v7-327">
          <ol class="padas">
            <li>ucyate pratibhāpy artho na naḥ kiñ cid virudhyate |</li>
            <li>śabdādyutthāpitair jñānair ātmāṃśagrahaṇākṣamaiḥ ||</li>
          </ol>
        </li>
        <li class="verse" id="v7-328">
          <ol class="padas">
            <li>yad bāhyamāpyate vastu sa tvarthaḥ pāramārthikaḥ |</li>
            <li>pratyakṣavyatiriktaṃ tu vijñānam upavarṇitam ||</li>
          </ol>
        </li>
        <li class="verse" id="v7-329">
          <ol class="padas">
            <li>trikālaviṣayaṃ yasmād asannidhiradūṣaṇam |</li>
            <li>anekākāratā yāpi śūrabhīrudhiyaṃ prati ||</li>
          </ol>
        </li>
        <li class="verse" id="v7-330">
          <ol class="padas">
            <li>vāsanānugrahāt soktā kuṇapādimater iva |</li>
            <li>bhāvanaiva ca vākyārthaḥ, sarvatrākhyātavattayā ||</li>
          </ol>
        </li>
        <li class="verse" id="v7-331">
          <ol class="padas">
            <li>anekaguṇajātyādikārakārthānurañjitā |</li>
            <li>ekayaiva tu buddhyāsau gṛhyate citrarūpayā ||</li>
          </ol>
        </li>
        <li class="verse" id="v7-332">
          <ol class="padas">
            <li>padārthā''hitasaṃskāracitrapiṇḍaprasūtayā |</li>
            <li>padārthapadabuddhīnāṃ saṃsargas tadapekṣayā ||</li>
          </ol>
        </li>
        <li class="verse" id="v7-333">
          <ol class="padas">
            <li>padavyavadhinā caiṣāṃ nāsaṃsargo bhaviṣyati |</li>
            <li>tulyakakṣo hy asambandhī vyavadhāteti kīrtyate ||</li>
          </ol>
        </li>
        <li class="verse" id="v7-334">
          <ol class="padas">
            <li>aṅgatvāt tu padair na syād aṅgivyavadhikalpanā |</li>
            <li>ekasmiṃś ca gṛhīte 'rthe sopāyo 'nyo 'py apekṣyate ||</li>
          </ol>
        </li>
        <li class="verse" id="v7-335">
          <ol class="padas">
            <li>apekṣyā ca sarvo 'sau sambandhaṃ pratipadyate |</li>
            <li>padānām api sambandha evaṃ vākyeṣu sidhyati ||</li>
          </ol>
        </li>
        <li class="verse" id="v7-336">
          <ol class="padas">
            <li>padārthapūrvakas tasmād vākyārtho 'yam avasthitaḥ |</li>
            <li>artharūpam ivāpannaṃ vākyaṃ vākyasya vākyasya gocaraḥ ||</li>
          </ol>
        </li>
        <li class="verse" id="v7-337">
          <ol class="padas">
            <li>neṣyate na hy abhedena vṛttir astīti sādhitam |</li>
            <li>prasaṅgikādi yat kāryaṃ padārthopanibandhanam ||</li>
          </ol>
        </li>
        <li class="verse" id="v7-338">
          <ol class="padas">
            <li>ākāṅkṣāviditapraśnau yau ca dṛṣṭau pikādiṣu |</li>
            <li>asatyaṃ tad, apoddhṛtya na caivaṃ kalpyiṣyati ||</li>
          </ol>
        </li>
        <li class="verse" id="v7-339">
          <ol class="padas">
            <li>śaśaśṛṅgādyapoddhṛtya vākyārtho na hi dṛśyate |</li>
            <li>asatyair gamyamāne 'rthe satyatā nety udāhṛtam ||</li>
          </ol>
        </li>
        <li class="verse" id="v7-340">
          <ol class="padas">
            <li>svarūpeṇāsato dṛṣṭaṃ nopāyatvaṃ hi kasya cit |</li>
            <li>avācakatvaṃ vākyasya tadbhūtānām itīritam ||</li>
          </ol>
        </li>
        <li class="verse" id="v7-341">
          <ol class="padas">
            <li>hetuḥ syāt tannimittatm, mūlaṃ vārthasya kathyate |</li>
            <li>padārthamūlako hy eṣa na bhrāntir iti gamyatām ||</li>
          </ol>
        </li>
        <li class="verse" id="v7-342">
          <ol class="padas">
            <li>sākṣād yady api kurvanti padārthapratipādanam |</li>
            <li>varṇās tathāpi naitasmin paryavasyanti niṣphale ||</li>
          </ol>
        </li>
        <li class="verse" id="v7-343">
          <ol class="padas">
            <li>vākyārthamitaye teṣāṃ pravṛttau nāntarīyakam |</li>
            <li>pāke jvāleva kāṣṭhānāṃ padārthapratipādanam ||</li>
          </ol>
        </li>
        <li class="verse" id="v7-344">
          <ol class="padas">
            <li>prayojanatayā caiṣām artham icchanti bhāvanām |</li>
            <li>kriyārtheneti tenāha samāmnāyaprayojanam ||</li>
          </ol>
        </li>
        <li class="verse" id="v7-345">
          <ol class="padas">
            <li>śuklo gaur iti vākyārthavākyayor yadudāhṛtam |</li>
            <li>sambandhakathanārthaṃ tan na jñeyaṃ pāramārthikam ||</li>
          </ol>
        </li>
        <li class="verse" id="v7-346">
          <ol class="padas">
            <li>na hi prayojanāpetaṃ vākyam uccāryate kva cit |</li>
            <li>prayojanakṣamaṃ nāpi padam ākhyātavarjitam ||</li>
          </ol>
        </li>
        <li class="verse" id="v7-347">
          <ol class="padas">
            <li>gaur aśva iti vā śrutyā yad gotvādyavabodhitam |</li>
            <li>viśeṣe yadi tan na syāt tatra syāc chrutibādhanam ||</li>
          </ol>
        </li>
        <li class="verse" id="v7-348">
          <ol class="padas">
            <li>jātivyaktī gṛhītvaiva vayaṃ tu śrutilakṣite |</li>
            <li>kṛṣṇādi yadi muñcāmaḥ kā śrutis tatra bādhyate ||</li>
          </ol>
        </li>
        <li class="verse" id="v7-349">
          <ol class="padas">
            <li>lakṣaṇāto 'pi parato yaḥ sandehaḥ pravarttate |</li>
            <li>kā nāma pīḍyate tatra śuklaśrutyā nivartate ||</li>
          </ol>
        </li>
        <li class="verse" id="v7-350">
          <ol class="padas">
            <li>agṛhṇatas tu śuklatvaṃ śrutis te bādhyatetarām |</li>
            <li>asya vākyam asambaddhaṃ sarvam evāprayojanam ||</li>
          </ol>
        </li>
        <li class="verse" id="v7-351">
          <ol class="padas">
            <li>vākyārtho 'pīti bhāṣyeṇa solluṇṭham abhidhīyate |</li>
            <li>na sarvatrety anenāpi kva cit sā nety avocata ||</li>
          </ol>
        </li>
        <li class="verse" id="v7-352">
          <ol class="padas">
            <li>prakṛtyarthānuraktāyāṃ buddhau nipatatā dhruvam |</li>
            <li>karmādīnāṃ viśeṣyatvam iti kā vā śrutir bhavet ||</li>
          </ol>
        </li>
        <li class="verse" id="v7-353">
          <ol class="padas">
            <li>prakṛtipratyayau nāpi prayujyete ca kevalau |</li>
            <li>yena yuṣmadabhipretā śrutir labhyeta karhi cit ||</li>
          </ol>
        </li>
        <li class="verse" id="v7-354">
          <ol class="padas">
            <li>yatrāpi nāma dṛśyete devalāvadhunādivavat |</li>
            <li>tatrāpy anyārthasaṃyuktāv iti pūrvaṃ nirūpitam ||</li>
          </ol>
        </li>
        <li class="verse" id="v7-355">
          <ol class="padas">
            <li>ayam eva viśeṣaś ca kathyate padavākyayoḥ |</li>
            <li>arthavadbhāgatulyatve prakṛtipratyayārthataḥ ||</li>
          </ol>
        </li>
        <li class="verse" id="v7-356">
          <ol class="padas">
            <li>dṛṣṭā yathā hi sākāṅkṣāḥ padārthāḥ kevalāḥ kva cit |</li>
            <li>svātantryeṇa gṛhītāś ca viśīṣṭārthāvabodhakāḥ ||</li>
          </ol>
        </li>
        <li class="verse" id="v7-357">
          <ol class="padas">
            <li>prakṛtipratyayau naivaṃ kadā cid api lakṣitau |</li>
            <li>prakṛtyarthānurakto hi pratyayārthaḥ sadeṣyate ||</li>
          </ol>
        </li>
        <li class="verse" id="v7-358">
          <ol class="padas">
            <li>paśyataḥ śvetimārūpaṃ hreṣāśabdaṃ ca śṛṇvataḥ |</li>
            <li>khuranikṣepaśabdaṃ ca śveto 'śvo dhāvatīti dhīḥ ||</li>
          </ol>
        </li>
        <li class="verse" id="v7-359">
          <ol class="padas">
            <li>dṛṣṭā vākyavinirmuktā na padārthair vinā kva cit |</li>
            <li>mānasād ity ato nāsya vākyāgrahaṇam uttaram ||</li>
          </ol>
        </li>
        <li class="verse" id="v7-360">
          <ol class="padas">
            <li>mānasenāparādhena padārthān ye na gṛhṇate |</li>
            <li>te tadvākyaṃ gṛhītvāpi nārthaṃ gṛhṇanti karhi cit ||</li>
          </ol>
        </li>
        <li class="verse" id="v7-361">
          <ol class="padas">
            <li>vākyena tena nocyeta vākyārtho 'nyair nirūpaṇāt |</li>
            <li>tacchrutāv apy abodhād vā palāśeneva vṛkṣatā ||</li>
          </ol>
        </li>
        <li class="verse" id="v7-362">
          <ol class="padas">
            <li>varṇā vā na bruvantyenaṃ tatsambandhyarthabodhanāt |</li>
            <li>sattve 'py agamakatvād vā vṛkṣatvam iva śiṃśapā ||</li>
          </ol>
        </li>
        <li class="verse" id="v7-363">
          <ol class="padas">
            <li>padārthā gamayantyetaṃ pratyekaṃ saṃśaye sati |</li>
            <li>sāmastye nirṇayotpādāt sthāṇumūrddhasthakākavat ||</li>
          </ol>
        </li>
        <li class="verse" id="v7-364">
          <ol class="padas">
            <li>tadabhāvāpratīter vā tadgamyo 'yaṃ bhaviṣyati |</li>
            <li>śrotrābhāvāpratīter hi śrautraṃ śabdaṃ pracakṣate ||</li>
          </ol>
        </li>
        <li class="verse" id="v7-365">
          <ol class="padas">
            <li>sambandhākaraṇanyāyād vaktavyā vākyanityatā |</li>
            <li>saṅghātatvasya vaktavyam īdṛśaṃ pratisādhanam ||</li>
          </ol>
        </li>
        <li class="verse" id="v7-366">
          <ol class="padas">
            <li>vedasyādhyayanaṃ sarva gurvadhyayanapūrvakam |</li>
            <li>vedādhyayanavācyatvād adhunādhyayanaṃ yathā ||</li>
          </ol>
        </li>
        <li class="verse" id="v7-367">
          <ol class="padas">
            <li>bhārate 'pi bhaved evaṃ kartṛsmṛtyā tu bādhyate |</li>
            <li>vede 'pi tatsmṛtir yā tu sārthavādanibandhanā ||</li>
          </ol>
        </li>
        <li class="verse" id="v7-368">
          <ol class="padas">
            <li>pāramparyeṇa kartāraṃ nādhyetāraḥ smaranti hi |</li>
            <li>teṣāmanevamātmatvād bhrāntiḥ seti ca vakṣyate ||</li>
          </ol>
        </li>
        <li class="verse" id="v7-369">
          <ol class="padas">
            <li>teṣu ca dhriyamāṇeṣu na mūlāntarakalpanā |</li>
            <li>tathā hy adyatanasyāpi te kurvantīdṛśīṃ matim ||</li>
          </ol>
        </li>
      </ol>
      <h1 id="8_vedapauruṣeyatādhikaraṇa_VPA">{8 vedapauruṣeyatādhikaraṇa VPA}</h1>
      <ol class="verses">
        <li class="verse" id="v8-1">
          <ol class="padas">
            <li>vacanāntarasādharmyāt kartuḥ sāmānyasamplave |</li>
            <li>samākhyayā viśeṣo 'yaṃ kaṭhādiravadhāryate ||</li>
          </ol>
        </li>
        <li class="verse" id="v8-2">
          <ol class="padas">
            <li>anapekṣatvasūtre yā rūpāt kṛtakatoditā |</li>
            <li>vede sā dṛśyate spaṣṭā kṛtakārthābhidhāyini ||</li>
          </ol>
        </li>
        <li class="verse" id="v8-3">
          <ol class="padas">
            <li>smṛtiprayojanābhāvāt kartṛmātre 'napekṣite |</li>
            <li>sāmānyasiddhyapekṣatvān na samākhyā niyāmikā ||</li>
          </ol>
        </li>
        <li class="verse" id="v8-4">
          <ol class="padas">
            <li>anyathāpy upapannatvād iyaṃ pravacanādinā |</li>
            <li>na śaktā kartṛmūlāya, prokte ca smaraṇaṃ sthitam ||</li>
          </ol>
        </li>
        <li class="verse" id="v8-5">
          <ol class="padas">
            <li>śrutyāder durbalā cāsau na śaktā tāni bādhitum |</li>
            <li>aṅgabhūyāṃsamekeyaṃ śabdarāśiṃ na bādhate ||</li>
          </ol>
        </li>
        <li class="verse" id="v8-6">
          <ol class="padas">
            <li>kāmaṃ vā nirnimitteyaṃ śākhām ekāṃ vadiṣyati |</li>
            <li>śrutisāmānyamātraṃ hi nātra daṇḍena vāyate ||</li>
          </ol>
        </li>
        <li class="verse" id="v8-7">
          <ol class="padas">
            <li>sati sādhāraṇatve vā sambhavena viśeṣaṇam |</li>
            <li>yathā vairūpasāmeti sattayaiva pratīyate ||</li>
          </ol>
        </li>
        <li class="verse" id="v8-8">
          <ol class="padas">
            <li>avyāsaṅgi ca sarveṣu pravaktṛtvaṃ kaṭhādiṣu |</li>
            <li>tenaikavyapadeśyatvaṃ lakṣyate ḍitthamātṛvat ||</li>
          </ol>
        </li>
        <li class="verse" id="v8-9">
          <ol class="padas">
            <li>anyais tulye 'pi sambandhe yat tair na vyapadiśyatem |</li>
            <li>na hy eṣa kartṛsaṃskāraḥ pārārthye caika iṣyate ||</li>
          </ol>
        </li>
        <li class="verse" id="v8-10">
          <ol class="padas">
            <li>vidyamānanimittaṃ ca kathyate, nāsataḥ kriyā |</li>
            <li>sādhāraṇaṃ ca tīrthādi kena cid vyapadiśyate ||</li>
          </ol>
        </li>
        <li class="verse" id="v8-11">
          <ol class="padas">
            <li>yadi cāpauruṣeyyeṣā nānityapratipādinī |</li>
            <li>pauruṣeyyās tu satyatvaṃ katham adhyavasīyate ||</li>
          </ol>
        </li>
        <li class="verse" id="v8-12">
          <ol class="padas">
            <li>nityam eva nimittaṃ vā kaṭhatvaṃ jātir asti naḥ |</li>
            <li>kāṭhakādipravṛttyarthaṃ vyāvṛttaṃ caraṇāntarāt ||</li>
          </ol>
        </li>
        <li class="verse" id="v8-13">
          <ol class="padas">
            <li>anityārthābhidhāyitvaṃ svayam evaiṣa muñcati |</li>
            <li>nityānityavikalpena vedastādarthyavarjanāt ||</li>
          </ol>
        </li>
        <li class="verse" id="v8-14">
          <ol class="padas">
            <li>nityasya nitya evārthaḥ kṛtakasyāpramāṇatā |</li>
            <li>unmattavacanatvaṃ tu pūrvam eva nirākṛtam ||</li>
          </ol>
        </li>
        <li class="verse" id="v8-15">
          <ol class="padas">
            <li>iti pramāṇatvam idaṃ prasiddhaṃ yuktyeha dharmaṃ prati codanāyāḥ |</li>
            <li>ataḥ paraṃ tu pravibhajya vedaṃ tredhā tato vakṣyati yasya yo 'rthaḥ ||</li>
          </ol>
        </li>
      </ol>
    </div>
  </body>
</html>
