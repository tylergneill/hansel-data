<html>
  <head>
    <meta charset="utf-8"/>
    <title>kumArilabhaTTa_zlokavArtika.xml</title>
    <style>
        body { font-family: sans-serif; margin: 2em; }
        #toc { border: 1px solid #ccc; padding: 10px; margin-bottom: 20px; }
        #toc h2 { margin-top: 0; }
        #toc ul { list-style: none; padding-left: 0; }
        #toc li { margin-bottom: 5px; }
        .button-container { position: fixed; top: 10px; right: 10px; z-index: 1000; }
        .button-container button { display: block; margin-bottom: 5px; }
        .pb, .lb { display: none; }
        .show-breaks .pb, .show-breaks .lb { display: inline; cursor: pointer; color: blue; }
    
        .verses { list-style: none; padding-left: 0; }
        .verses &gt; li { position: relative; margin-bottom: 1rem; }
        .verse-number { display: inline-block; width: 4em; text-align: right; padding-right: 1em; }
        .verse-line { display: inline-block; }
        </style>
    <script>
        function toggleBreaks() {
            document.getElementById("content").classList.toggle("show-breaks");
        }
    </script>
  </head>
  <body>
    <div class="button-container">
      <button onclick="toggleBreaks()">Show page break info</button>
    </div>
    <div id="toc">
      <h2>Table of Contents</h2>
      <ul>
        <li>
          <a href="#section_1_pratijñāsūtra_PJS">1 pratijñāsūtra PJS (starts on page 3)</a>
        </li>
        <li>
          <a href="#section_2_codanāsūtra_CDS">2 codanāsūtra CDS (starts on page 35)</a>
        </li>
        <li>
          <a href="#section_3_nimittasūtra_NMS">3 nimittasūtra NMS (starts on page N/A)</a>
        </li>
        <li>
          <a href="#section_4_pratyakṣasūtra_PAS">4 pratyakṣasūtra PAS (starts on page 97)</a>
        </li>
        <li>
          <a href="#section_5,1_vṛttikāragrantha_VKG">5,1 vṛttikāragrantha VKG (starts on page 149)</a>
        </li>
        <li>
          <a href="#section_5.2">5.2 (starts on page 153)</a>
        </li>
        <li>
          <a href="#section_5,3_nirālambanavāda_NAV">5,3 nirālambanavāda NAV (starts on page 156)</a>
        </li>
        <li>
          <a href="#section_5,4_śunyavāda_SNV">5,4 śunyavāda SNV (starts on page 192)</a>
        </li>
        <li>
          <a href="#section_5,5_anumānapariccheda_AMP">5,5 anumānapariccheda AMP (starts on page 246)</a>
        </li>
        <li>
          <a href="#section_5,6_śabdapariccheda_SBP">5,6 śabdapariccheda SBP (starts on page 288)</a>
        </li>
        <li>
          <a href="#section_5,7_upamānapariccheda_UMP">5,7 upamānapariccheda UMP (starts on page 308)</a>
        </li>
        <li>
          <a href="#section_5,8_arthāpattipariccheda_AAP">5,8 arthāpattipariccheda AAP (starts on page 320)</a>
        </li>
        <li>
          <a href="#section_5,9_abhāvapariccheda_ABH">5,9 abhāvapariccheda ABH (starts on page 336)</a>
        </li>
        <li>
          <a href="#section_5,10_citrākṣepavāda_CAV">5,10 citrākṣepavāda CAV (starts on page 350)</a>
        </li>
        <li>
          <a href="#section_5,11_sambandhākṣepavāda_SAV">5,11 sambandhākṣepavāda SAV (starts on page 353)</a>
        </li>
        <li>
          <a href="#section_5,12_sphoṭavāda_SPH">5,12 sphoṭavāda SPH (starts on page 362)</a>
        </li>
        <li>
          <a href="#section_5,13_ākṛtivāda_AKV">5,13 ākṛtivāda AKV (starts on page 385)</a>
        </li>
        <li>
          <a href="#section_5,14_apohavāda_APV">5,14 apohavāda APV (starts on page 400)</a>
        </li>
        <li>
          <a href="#section_5,15_vanavāda_VAV">5,15 vanavāda VAV (starts on page 436)</a>
        </li>
        <li>
          <a href="#section_5,16_sambandhākṣepaparihāra_SAP">5,16 sambandhākṣepaparihāra SAP (starts on page 453)</a>
        </li>
        <li>
          <a href="#section_5,17_citrākṣepaparihāra_CAP">5,17 citrākṣepaparihāra CAP (starts on page 483)</a>
        </li>
        <li>
          <a href="#section_5,18_ātmavāda_ATV">5,18 ātmavāda ATV (starts on page 488)</a>
        </li>
        <li>
          <a href="#section_6_śabdanityatādhikaraṇa_SNA">6 śabdanityatādhikaraṇa SNA (starts on page 516)</a>
        </li>
        <li>
          <a href="#section_7_vākyādhikaraṇa_VAA">7 vākyādhikaraṇa VAA (starts on page 598)</a>
        </li>
        <li>
          <a href="#section_8_vedapauruṣeyatādhikaraṇa_VPA">8 vedapauruṣeyatādhikaraṇa VPA (starts on page 670)</a>
        </li>
      </ul>
    </div>
    <div id="content">
      <h1 id="section_1_pratijñāsūtra_PJS">Chapter 1 pratijñāsūtra PJS</h1>
      <ol class="verses" start="1">
        <li id="v1,1"><span class="verse-number">1.1</span><span class="verse-line">viśuddhajñānadehāya trivedīdivyacakṣuṣe |</span>                    <span class="verse-line">śreyaḥprāptinimittāya namaḥ somārdhadhāriṇe ||</span></li>
        <li id="v1,2"><span class="verse-number">1.2</span><span class="verse-line">abhivandya gurūnādau śiṣyadhīpadminīravīn |</span>                    <span class="verse-line">tatprasādāt kariṣye 'haṃ mīmāṃsāślokavārttikaṃ ||</span></li>
        <li id="v1,3"><span class="verse-number">1.3</span><span class="verse-line">tadvidvāṃso 'nugṛhṇantu cittaśrotraiḥ prasādibhiḥ |</span>                    <span class="verse-line">santaḥ praṇayivākyāni gṛhṇanti hy anasūyavaḥ ||</span></li>
        <li id="v1,4"><span class="verse-number">1.4</span><span class="verse-line">na cātrātiva kartavyaṃ doṣadṛṣṭiparaṃ manaḥ |</span>                    <span class="verse-line">doṣo hy avidyamāno 'pi taccittānāṃ prakāśate ||<span class="pb" data-page="4">&lt;4&gt;</span></span></li>
        <li id="v1,5"><span class="verse-number">1.5</span><span class="verse-line">kuto vā gṛhṇate doṣaṃ sūrayo madvidhoktiṣu |</span>                    <span class="verse-line">neṣyate yaḥ parastho 'pi sa svayaṃ gṛhyate katham ||</span></li>
        <li id="v1,6"><span class="verse-number">1.6</span><span class="verse-line">nirdoṣatvaikavākyatvaṃ kva vā lokasya dṛśyate |</span>                    <span class="verse-line">sāpavādā yataḥ ke cin mokṣasvargāv api prati ||</span></li>
        <li id="v1,7"><span class="verse-number">1.7</span><span class="verse-line">āgamapravaṇaś cāhaṃ nāpavādyaḥ skhaliteṣv apy apodyate |</span>                    <span class="verse-line">na hi sadvartmanā gacchan skhaliteṣv apy apodyate ||</span></li>
        <li id="v1,8"><span class="verse-number">1.8</span><span class="verse-line">yathā kathañ cid ārabdhā trayīmārgānusāriṇī |</span>                    <span class="verse-line">vāgvṛttir alpasārāpi śraddadhānasya śobhate ||<span class="pb" data-page="5">&lt;5&gt;</span></span></li>
        <li id="v1,9"><span class="verse-number">1.9</span><span class="verse-line">mīmāṃsāśāstratejobhir viśeṣeṇoj jvalīkṛte |</span>                    <span class="verse-line">vedārthajñānaratne me tṛṣṇātīva vijṛmbhate ||</span></li>
        <li id="v1,10"><span class="verse-number">1.10</span><span class="verse-line">prāyenaiva hi mīmāṃsā loke lokāyatīkṛtā |</span>                    <span class="verse-line">tāmāstikapathe kartum ayaṃ yatnaḥ kṛto mayā ||</span></li>
        <li id="v1,11"><span class="verse-number">1.11</span><span class="verse-line">athāto dharmajijñāsā sūtram ādyam idaṃ kṛtam |</span>                    <span class="verse-line">dharmākhyaṃ viṣayaṃ vaktuṃ mīmāṃsāyāḥ prayojanam ||</span></li>
        <li id="v1,12"><span class="verse-number">1.12</span><span class="verse-line">sarvasyaiva hi śāstrasya karmaṇo vāpi kasya cit |</span>                    <span class="verse-line">yāvat prayojanaṃ noktaṃ tāvat tat kena gṛhyate ||</span></li>
        <li id="v1,13"><span class="verse-number">1.13</span><span class="verse-line">mīmāṃsākhyā tu vidyeyaṃ bahuvidyāntarāśritā |</span>                    <span class="verse-line">na śuśrūṣayituṃ śakyā prāganuktvā prayojanam ||<span class="pb" data-page="6">&lt;6&gt;</span></span></li>
        <li id="v1,14"><span class="verse-number">1.14</span><span class="verse-line">vidyāntareṣu nāpy etad yady abhīṣṭaṃ prayojanam |</span>                    <span class="verse-line">anarthaprāpaṇaṃ tāvat tebhyo nāśaṅkyate kva cit ||</span></li>
        <li id="v1,15"><span class="verse-number">1.15</span><span class="verse-line">mīmāṃsāyāṃ tv ihājñāte durjñāte vāvivekataḥ |</span>                    <span class="verse-line">nyāyamārge mahān doṣa iti yatnopacaryatā ||</span></li>
        <li id="v1,16"><span class="verse-number">1.16</span><span class="verse-line">tasmāt prayojanaṃ pūrvam uktaṃ sūtrakṛtā svayam |</span>                    <span class="verse-line">yat svenoktaṃ vadeyus tad bhāṣyakārādayaḥ katham ||</span></li>
        <li id="v1,17"><span class="verse-number">1.17</span><span class="verse-line">siddhārthaṃ jñātasambandhaṃ śrotuṃ śrotā pravartate |</span>                    <span class="verse-line">śāstrādau tena vaktavyaḥ sambandhaḥ saprayojanaḥ ||<span class="pb" data-page="7">&lt;7&gt;</span></span></li>
        <li id="v1,18"><span class="verse-number">1.18</span><span class="verse-line">śāstraṃ prayojanaṃ caiva sambandhasyāśrayāv ubhau |</span>                    <span class="verse-line">taduktyantargatas tasmād bhinno noktaḥ prayojanāt ||</span></li>
        <li id="v1,19"><span class="verse-number">1.19</span><span class="verse-line">siddhiḥ śrotṛpravṛttīnāṃ sambandhakathanād yataḥ |</span>                    <span class="verse-line">tasmāt sarveṣu śāstreṣu sambandhaḥ pūrvam ucyate ||</span></li>
        <li id="v1,20"><span class="verse-number">1.20</span><span class="verse-line">yāvat prayojanenāsya sambandho nābhidhīyate |</span>                    <span class="verse-line">asambaddhapralāpitvād bhavet tāvad asaṃgatiḥ ||</span></li>
        <li id="v1,21"><span class="verse-number">1.21</span><span class="verse-line">iha tv ākṣipya sambandhaṃ bhāṣya evābhidhāsyate |</span>                    <span class="verse-line">dharmaprasiddhyasiddhibhyāṃ, tasmān nānyo 'bhidhīyate ||</span></li>
        <li id="v1,22"><span class="verse-number">1.22</span><span class="verse-line">na cāpy atrāthaśabdena śāstrasambandha ucyate |</span>                    <span class="verse-line">sambandhaṃ kriyayor hy eṣa brūte śāstrāc ca te pṛthak ||<span class="pb" data-page="8">&lt;8&gt;</span></span></li>
        <li id="v1,23"><span class="verse-number">1.23</span><span class="verse-line">yo 'py ayaṃ śāstrasambandho varṇyate kaiś cid āditaḥ |</span>                    <span class="verse-line">kriyānantaryarūpo vā guruparvakramo 'pi vā ||</span></li>
        <li id="v1,24"><span class="verse-number">1.24</span><span class="verse-line">sadasadbhāvayos tasya viśeṣo nopalabhyate |</span>                    <span class="verse-line">śrotuvidhau niṣedhe vā jñāne vā śāstragocare ||</span></li>
        <li id="v1,25"><span class="verse-number">1.25</span><span class="verse-line">tasmād vyākhyāṅgam icchadbhiḥ sahetuḥ saprayojanaḥ |</span>                    <span class="verse-line">śāstrāvatārasambandho vācyo nānyas tu niṣphalaḥ ||<span class="pb" data-page="9">&lt;9&gt;</span></span></li>
        <li id="v1,26"><span class="verse-number">1.26</span><span class="verse-line">loke ityādibhāṣyasya ṣaḍarthān sampracakṣate |</span>                    <span class="verse-line">bhāṣyakārānusāreṇa, prayuktasyāditaḥ pṛthak ||</span></li>
        <li id="v1,27"><span class="verse-number">1.27</span><span class="verse-line">sarvavyākhyām upālambhaṃ pratyākhyānaṃ tathā pare |</span>                    <span class="verse-line">parisaṃkhyās tutī kecithaśabdasya dūṣaṇam ||</span></li>
        <li id="v1,28"><span class="verse-number">1.28</span><span class="verse-line">sādhāraṇī viśiṣṭā ca sūtravyākhyā dvidhā matā |</span>                    <span class="verse-line">viśiṣṭā pratisūtraṃ yā sarvārthā tv iyam ucyate ||</span></li>
        <li id="v1,29"><span class="verse-number">1.29</span><span class="verse-line">pravṛttis tu padeṣv eva nivṛttiḥ sūtrasaṃśrayā |</span>                    <span class="verse-line">vedavākyāviruddheṣu na tu sarveṣu keṣu cit ||<span class="pb" data-page="10">&lt;10&gt;</span></span></li>
        <li id="v1,30"><span class="verse-number">1.30</span><span class="verse-line">adhyāhārasya vākyeṣu vyatyāsasya ca sambhavāt |</span>                    <span class="verse-line">tenaiṣām iti sūtrāṇāṃ pārārthye saty api grahaḥ ||</span></li>
        <li id="v1,31"><span class="verse-number">1.31</span><span class="verse-line">evaśabdo 'lpavācyatvād, asyāvṛttau tu gauravam |</span>                    <span class="verse-line">prasiddhatvād avācyaṃ cet, na doṣaḥ puṅgirām ayam ||<span class="pb" data-page="11">&lt;11&gt;</span></span></li>
        <li id="v1,32"><span class="verse-number">1.32</span><span class="verse-line">vyākhyāṅgatvābhimānena yo 'dhyāhārādyapekṣate |</span>                    <span class="verse-line">svasaṃjñāṃ vāpi tasyedaṃ śāstrarūpaṃ nirūpyate ||</span></li>
        <li id="v1,33"><span class="verse-number">1.33</span><span class="verse-line">vṛtyantareṣu keṣāñ cil laukikārthavyatikramaḥ |</span>                    <span class="verse-line">śabdānāṃ dṛśyate teṣam upālambho 'yam ucyate ||</span></li>
        <li id="v1,34"><span class="verse-number">1.34</span><span class="verse-line">athāta ity ayaṃ loke nānantarye prayujyate |</span>                    <span class="verse-line">tasmāt tādarthyam etasya paribhāṣādibhir bhavet ||</span></li>
        <li id="v1,35"><span class="verse-number">1.35</span><span class="verse-line">prasiddhahāniḥ śabdānām aprasiddhe ca kalpanā |</span>                    <span class="verse-line">na kāryā vṛttikāreṇa sati siddhārthasambhave ||</span></li>
        <li id="v1,36"><span class="verse-number">1.36</span><span class="verse-line">sūtrārthe kliśyataś caivaṃ dūre vedārthanirṇayaḥ |</span>                    <span class="verse-line">tatra yatnasya bhāratvaṃ vaktṛśrotroḥ prasajyate ||</span></li>
        <li id="v1,37"><span class="verse-number">1.37</span><span class="verse-line">na vyākhyāsyati sūtrāṇi codanārthaparatvataḥ |</span>                    <span class="verse-line">yat tasya parihāro 'yaṃ pratyākhyānena cocyate ||<span class="pb" data-page="12">&lt;12&gt;</span></span></li>
        <li id="v1,38"><span class="verse-number">1.38</span><span class="verse-line">prayāso vedavākyeṣu kāryaḥ sūtreṣv anena kim |</span>                    <span class="verse-line">phalavattvāphalatvābhyām, ebhiḥ karaṇasammataiḥ ||</span></li>
        <li id="v1,39"><span class="verse-number">1.39</span><span class="verse-line">codanārtha upetavyaḥ, nobhayaṃ yatnagauravāt |</span>                    <span class="verse-line">padārthānāṃ prasiddhatvāt vyākhyeyaṃ nāvaśiṣyate ||</span></li>
        <li id="v1,40"><span class="verse-number">1.40</span><span class="verse-line">evaṃśabdādiko granthaḥ pakṣe cāsmin samarthyate |</span>                    <span class="verse-line">padacchedadādyabhāvena pratyākhyānamatis tv iyam ||<span class="pb" data-page="13">&lt;13&gt;</span></span></li>
        <li id="v1,41"><span class="verse-number">1.41</span><span class="verse-line">brabīty eva hi sūtrārtham, atiriktādi ceṣyate |</span>                    <span class="verse-line">nanv aśaktam idaṃ sūtraṃ samyak sūtritam ity api ||</span></li>
        <li id="v1,42"><span class="verse-number">1.42</span><span class="verse-line">sūtre cāgamakatvādi pratyākhyāne virudhyate |</span>                    <span class="verse-line">na copāyānabhijñena śakyopeyāvadhāraṇā ||</span></li>
        <li id="v1,43"><span class="verse-number">1.43</span><span class="verse-line">nānyato vedavidbhyaś ca sūtravṛttikriyeṣyate |</span>                    <span class="verse-line">pratyākhyānasya hetuś ca padārthānāṃ prasiddhatā ||</span></li>
        <li id="v1,44"><span class="verse-number">1.44</span><span class="verse-line">yoktā sā vedavākyānaṃ tulyārthatvān nivārayet |</span>                    <span class="verse-line">vākyārthe tatra sandehād vyākhyānaṃ cet pravartate ||</span></li>
        <li id="v1,45"><span class="verse-number">1.45</span><span class="verse-line">sūtreṣv api samānatvāt pratyākhyānaṃ na yujyate |</span>                    <span class="verse-line">na vyākhyātavyam ityevaṃ pratyākhyāne ca sidhyati ||<span class="pb" data-page="14">&lt;14&gt;</span></span></li>
        <li id="v1,46"><span class="verse-number">1.46</span><span class="verse-line">duṣṭavyākhyā niṣedhena tadapetā na vāryate |</span>                    <span class="verse-line">asya dṛṣṭaviruddhatvāt phalgutvāc cāpi parvayoḥ ||</span></li>
        <li id="v1,47"><span class="verse-number">1.47</span><span class="verse-line">madhyame cātidaurjanyāt parisaṃkhyaiva yujyate |</span>                    <span class="verse-line">vaidikaṃ jaiminīyaṃ ca yatra vākyaṃ virudhyate ||</span></li>
        <li id="v1,48"><span class="verse-number">1.48</span><span class="verse-line">yathāśrutagṛhīte 'rthe tatredam upadiśyate |</span>                    <span class="verse-line">adhyāhārādibhiḥ sūtraṃ vaidikaṃ tu yathāśrutam ||</span></li>
        <li id="v1,49"><span class="verse-number">1.49</span><span class="verse-line">neyam, virodhe 'nyonyasya vaidikānāṃ bhavantu te |</span>                    <span class="verse-line">yathā dharmāvabodhasya pramāṇaṃ vaidikaṃ vacaḥ ||<span class="pb" data-page="15">&lt;15&gt;</span></span></li>
        <li id="v1,50"><span class="verse-number">1.50</span><span class="verse-line">tadarthanirṇaye hetur jaiminīyaṃ tathaiva naḥ |</span>                    <span class="verse-line">vākyasāmarthyatulyatvāt tathā padatadarthayoḥ ||</span></li>
        <li id="v1,51"><span class="verse-number">1.51</span><span class="verse-line">adhyāhārādibhir muktā vyākhyā sarvatra yujyate |</span>                    <span class="verse-line">asambhavād avaśyaṃ yā virodhe 'nyatarasya tu ||</span></li>
        <li id="v1,52"><span class="verse-number">1.52</span><span class="verse-line">anyāyyakalpanā sāpi vikalpena prasajyate |</span>                    <span class="verse-line">prāthamyenāvaruddhatvād upāyavaśato 'tha vā ||</span></li>
        <li id="v1,53"><span class="verse-number">1.53</span><span class="verse-line">yathāśrutena sūtreṇa nyāyyāṃ bādheta codanām |</span>                    <span class="verse-line">tena vedāviruddhasya sati sambhava ity ayam ||</span></li>
        <li id="v1,54"><span class="verse-number">1.54</span><span class="verse-line">vidhīyate 'rthaḥ, śeṣaṃ tu yathāprāptam anūdyate |</span>                    <span class="verse-line">śeṣabhājāṃ bhavel lopa ity adhyāhārakalpanā ||<span class="pb" data-page="16">&lt;16&gt;</span></span></li>
        <li id="v1,55"><span class="verse-number">1.55</span><span class="verse-line">viprakarṣāt paśoś ceti vibhaktiḥ pariṇamyate |</span>                    <span class="verse-line">padena vyavadhānaṃ tu loke saṃniyamād iti ||</span></li>
        <li id="v1,56"><span class="verse-number">1.56</span><span class="verse-line">sūtreṇa vyavadhānaṃ tu pānavyāpadi kalpitam |<span class="pb" data-page="17">&lt;17&gt;</span></span>                    <span class="verse-line">paśusāmānyavidhyādau sūtram evānyathā kṛtam ||</span></li>
        <li id="v1,57"><span class="verse-number">1.57</span><span class="verse-line">agnayaś ca svakālatvād deyadharmāpayātanam |</span>                    <span class="verse-line">vyākhyānaṃ vākyabhedena, guṇakalpās tv amī kṛtāḥ ||</span></li>
        <li id="v1,58"><span class="verse-number">1.58</span><span class="verse-line">autpattikas tu gavyasya tathoṣṇikkakubhor iti |</span>                    <span class="verse-line">darśanāc ca viśeṣasya tathābhyudaya ity api ||<span class="pb" data-page="18">&lt;18&gt;</span></span></li>
        <li id="v1,59"><span class="verse-number">1.59</span><span class="verse-line">sūtrakārapraśaṃsā vā loka ityādinocyate |</span>                    <span class="verse-line">prasiddhair abhidhānād dhi na śiṣyāḥ kleśitā yataḥ ||</span></li>
        <li id="v1,60"><span class="verse-number">1.60</span><span class="verse-line">bhavitavyaṃ tu teneti prāgasmād ekavākyatā |</span>                    <span class="verse-line">vedādhyayanavākyād vā tenāthety asya dūṣaṇam ||</span></li>
        <li id="v1,61"><span class="verse-number">1.61</span><span class="verse-line">prasiddhārthapadaiḥ śakyaḥ sūtrair vedārthanirṇayaḥ |</span>                    <span class="verse-line">na ca so 'sty athaśabdasya vinā te pūrvakarmaṇā ||</span></li>
        <li id="v1,62"><span class="verse-number">1.62</span><span class="verse-line">prasiddhārthaṃ padaṃ yuktaṃ tac ca nāstīti dūṣaṇam |</span>                    <span class="verse-line">prasiddho 'py athaśabdādeḥ kiṃpadārtho 'tra varṇyate ||<span class="pb" data-page="19">&lt;19&gt;</span></span></li>
        <li id="v1,63"><span class="verse-number">1.63</span><span class="verse-line">pradarśanārtham ity eke, ke cin nānārthavācinaḥ |</span>                    <span class="verse-line">samudāyād avacchidya bhavadāsena kalpitāt ||</span></li>
        <li id="v1,64"><span class="verse-number">1.64</span><span class="verse-line">śaktito 'vayavaṃ caiva varṇayantyaṣṭamādivat |</span>                    <span class="verse-line">na cātra codanāvyākhyā gauravaṃ tatra coditam ||</span></li>
        <li id="v1,65"><span class="verse-number">1.65</span><span class="verse-line">yad vākṣepo yathoktasya vṛttābhāvād asambhavāt |</span>                    <span class="verse-line">yadi lokaprasiddhārthagrahaṇaṃ kriyate pade ||</span></li>
        <li id="v1,66"><span class="verse-number">1.66</span><span class="verse-line">sa nāsty atrāthaśabdasyety adhyāhārādikalpanam |</span>                    <span class="verse-line">vedādhyayanavṛttatvaṃ snānasyotkarṣakalpanā ||</span></li>
        <li id="v1,67"><span class="verse-number">1.67</span><span class="verse-line">nāvyākhyāte 'thaśabdārthe jñāyate tena varṇyate |<span class="pb" data-page="20">&lt;20&gt;</span></span>                    <span class="verse-line">anarthake 'tha vānyārthe prasiddhir bādhyate dhruvam ||</span></li>
        <li id="v1,68"><span class="verse-number">1.68</span><span class="verse-line">tasmāc chrutārthasiddhyarthaṃ vṛttaṃ kim api gamyate |</span>                    <span class="verse-line">viśiṣṭaliṅgavijñānād viśiṣṭe liṅginīkṣite ||</span></li>
        <li id="v1,69"><span class="verse-number">1.69</span><span class="verse-line">sūtreṇāsambhavaṃ matvā naitad ity abravīt paraḥ |</span>                    <span class="verse-line">ānantaryopadeśena taddṛṣṭārthatayāpi ca ||</span></li>
        <li id="v1,70"><span class="verse-number">1.70</span><span class="verse-line">vedādhyayanam ākṣiptaṃ kim asūtritacodanā |</span>                    <span class="verse-line">yena vṛttena jijñāsā vinā naivopapadyate ||</span></li>
        <li id="v1,71"><span class="verse-number">1.71</span><span class="verse-line">tadānantaryam uktaṃ hi dṛṣṭārtham avakalpate |</span>                    <span class="verse-line">kriyamāṇā ca jijñāsā niyamād yasya kasya cit ||</span></li>
        <li id="v1,72"><span class="verse-number">1.72</span><span class="verse-line">kriyetānantaraiveti vyarthaṃ tadupadeśanam |<span class="pb" data-page="21">&lt;21&gt;</span></span>                    <span class="verse-line">saṅkalpādibhir apy eṣā vinā satyaṃ na sidhyati ||</span></li>
        <li id="v1,73"><span class="verse-number">1.73</span><span class="verse-line">sādhāraṇyāt tu te 'py atra nopadeśyāḥ kathañ cana |</span>                    <span class="verse-line">tasmād dharmabubhutsāyām asādhāraṇakāraṇam ||</span></li>
        <li id="v1,74"><span class="verse-number">1.74</span><span class="verse-line">nirvṛttaṃ sūtrakāreṣṭaṃ tac ca nākhyayanād ṛte |</span>                    <span class="verse-line">anyasyāpīty anenaiva vedapāṭhe prabādhite ||</span></li>
        <li id="v1,75"><span class="verse-number">1.75</span><span class="verse-line">prāg apīti hi vaktavyaṃ tatrāpy anyasya sambhavāt |</span>                    <span class="verse-line">pūrveṇaiva hi labdhārthe tādṛśīṃ tv ity anena kim ||</span></li>
        <li id="v1,76"><span class="verse-number">1.76</span><span class="verse-line">vakṣyamāṇam anālocya sambhavet paricodanā |</span>                    <span class="verse-line">na tāvat sādhyate 'dyāpi codanā dharmasādhanam ||</span></li>
        <li id="v1,77"><span class="verse-number">1.77</span><span class="verse-line">iha vā kāni vākyāni vivariṣyati jaiminiḥ |</span>                    <span class="verse-line">dharmamātrābhidhānād dhi buddhādivacanāny api ||</span></li>
        <li id="v1,78"><span class="verse-number">1.78</span><span class="verse-line">paṭhitvā dharmajijñāsety anyasyāpīti codanā |<span class="pb" data-page="22">&lt;22&gt;</span></span>                    <span class="verse-line">yad vā bhavatu nāmedṛk sūtraṃ vedam adhītya tu ||</span></li>
        <li id="v1,79"><span class="verse-number">1.79</span><span class="verse-line">jijñāsānantaraṃ kāryety atrāpi dvayam īpsitam |</span>                    <span class="verse-line">nānadhītya na cāpy anyat kṛtvety etan na labhyate ||</span></li>
        <li id="v1,80"><span class="verse-number">1.80</span><span class="verse-line">vakṣyamāṇavacobhaṅgyor vākyabhedaprasaṅgataḥ |</span>                    <span class="verse-line">adhītyaiveti hi vidhau snānāder apy anantarā ||</span></li>
        <li id="v1,81"><span class="verse-number">1.81</span><span class="verse-line">bhaved dharmasya jijñāsā nānantaryavidhis tadā |</span>                    <span class="verse-line">ānantaryavidhāne tu yā vedādhyayane kṛte ||</span></li>
        <li id="v1,82"><span class="verse-number">1.82</span><span class="verse-line">ity evam anuvādatvāt prāg apy eṣā prasajyate |</span>                    <span class="verse-line">buddhavākyādipāṭhasya tādṛśīṃ tv ity apākriyā ||<span class="pb" data-page="23">&lt;23&gt;</span></span></li>
        <li id="v1,83"><span class="verse-number">1.83</span><span class="verse-line">prāg apīti ca codyasya, sāmarthyād vedalābhataḥ |</span>                    <span class="verse-line">naivaitayor vacobhaṅgyor eko 'py artho vidhīyate ||</span></li>
        <li id="v1,84"><span class="verse-number">1.84</span><span class="verse-line">api cetyādikenoktam, kin tv ityetad vidhīyate |</span>                    <span class="verse-line">ānantaryaṃ parastāc ca nāpi śiṃṣma itīha tu ||</span></li>
        <li id="v1,85"><span class="verse-number">1.85</span><span class="verse-line">ke cid adhyāharanti, <span class="pb" data-page="24">&lt;24&gt;</span>  asya sūtrasyānyaparatvataḥ |</span>                    <span class="verse-line">na vāryate 'nadhītatvaṃ nānantaryaṃ vidhīyate ||</span></li>
        <li id="v1,86"><span class="verse-number">1.86</span><span class="verse-line">sāmarthyāsiddhyadṛṣṭārthaprasaṅgāt tena lakṣaṇā |</span>                    <span class="verse-line">ānantaryavacovyaktir āśritaivātra lakṣyate ||</span></li>
        <li id="v1,87"><span class="verse-number">1.87</span><span class="verse-line">śrutārthaṃ tv aparityajya lakṣaṇārtho vidhīyate |</span>                    <span class="verse-line">pratītā dharmajiñāsā vedādhyāyād anantarā ||</span></li>
        <li id="v1,88"><span class="verse-number">1.88</span><span class="verse-line">tatkālasyāvaruddhatvāt snānābhāvaṃ hi lakṣayet |<span class="pb" data-page="25">&lt;25&gt;</span></span>                    <span class="verse-line">virodho yugapatprāpteḥ, daurbalyaṃ vedabādhanāt ||</span></li>
        <li id="v1,89"><span class="verse-number">1.89</span><span class="verse-line">snānasya tena bādhaḥ syād dharmajijñāsayā balāt |<span class="pb" data-page="26">&lt;26&gt;</span></span>                    <span class="verse-line">dṛṣṭārthatvādisaṃyuktaṃ vākyaṃ lakṣaṇayā tv iti ||</span></li>
        <li id="v1,90"><span class="verse-number">1.90</span><span class="verse-line">punaruktyā gatārthatvāt tyaktaṃ kaiś cit, tad ucyate |</span>                    <span class="verse-line">yady apy asya bhaved vācyam ānantaryam asaṃśayam ||</span></li>
        <li id="v1,91"><span class="verse-number">1.91</span><span class="verse-line">tathāpi pūrvatāmātraṃ lakṣayed avirodhataḥ |</span>                    <span class="verse-line">granthagrahaṇamātre ca kṛte snānaṃ virudhyate ||</span></li>
        <li id="v1,92"><span class="verse-number">1.92</span><span class="verse-line">adhītyetyadhigamyeti vyākhyāne tv avirodhitā |</span>                    <span class="verse-line">yas tv evamavirodhitvaṃ kurvannāplavanaṃ vadet ||</span></li>
        <li id="v1,93"><span class="verse-number">1.93</span><span class="verse-line">adṛṣṭāyātha vāpy anyaḥ saṃskāraṃ tasya cottaram |</span>                    <span class="verse-line">ihāsnānādiniyamo yaḥ kṛto brahmacāriṇaḥ ||</span></li>
        <li id="v1,94"><span class="verse-number">1.94</span><span class="verse-line">avidhitvam anāśritya so 'vasānam apekṣate |</span>                    <span class="verse-line">tato 'pekṣāvaśāt snānam asnānādinivartanam ||</span></li>
        <li id="v1,95"><span class="verse-number">1.95</span><span class="verse-line">virodhasāhacaryābhyāṃ dṛṣṭārthatvena lakṣayet |<span class="pb" data-page="27">&lt;27&gt;</span></span>                    <span class="verse-line">tasmād adhyayanasnānajijñāsākramavācinām ||</span></li>
        <li id="v1,96"><span class="verse-number">1.96</span><span class="verse-line">dṛṣṭārthatvāya śabdānām evaṃ vyākhyeyam āśritā |</span>                    <span class="verse-line">snātvā jijñāsamāno 'pi nanu vedaṃ na bādhate ||</span></li>
        <li id="v1,97"><span class="verse-number">1.97</span><span class="verse-line">tenāvirodhitā tasya, ityevaṃ vadata uttaram |</span>                    <span class="verse-line">yathaivādhyayanāt snānaṃ smaryate samanantaram ||</span></li>
        <li id="v1,98"><span class="verse-number">1.98</span><span class="verse-line">tathā tataḥ paro 'py anyaḥ padārtho 'nyaḥ paras tataḥ |</span>                    <span class="verse-line">tataś cāvaśyakartavye bādhe smārtasya kasya cit ||</span></li>
        <li id="v1,99"><span class="verse-number">1.99</span><span class="verse-line">yogyatvād āgate kāle prāthamyāt snānabādhanam |</span>                    <span class="verse-line">so 'yaṃ pāṭhakramasyārthād bādha ity avagamyate ||<span class="pb" data-page="28">&lt;28&gt;</span></span></li>
        <li id="v1,100"><span class="verse-number">1.100</span><span class="verse-line">guṇapradhānayor vāpi virodhād guṇabādhanam |</span>                    <span class="verse-line">snānopalakṣitā cātra nivṛttir guruveśmanaḥ ||</span></li>
        <li id="v1,101"><span class="verse-number">1.101</span><span class="verse-line">virodhitvena bādhyeta na tu madhvādibhakṣaṇam |</span>                    <span class="verse-line">tasmād gurukule tiṣṭhanmadhumāṃsādyavarjayan ||</span></li>
        <li id="v1,102"><span class="verse-number">1.102</span><span class="verse-line">jijñāsetāviruddhatvād dharmam ity avagamyate |</span>                    <span class="verse-line">gurugehanivṛttyaṃśo yāvac ca na samāpyate ||</span></li>
        <li id="v1,103"><span class="verse-number">1.103</span><span class="verse-line">tāvat sakalavācitvān na snānaṃ paryavasyati |</span>                    <span class="verse-line">gurugehādanāvṛttaḥ snātako hi na kathyate ||</span></li>
        <li id="v1,104"><span class="verse-number">1.104</span><span class="verse-line">tatparatvavidhānāc ca na tāvad dārasaṅgrahaḥ |</span>                    <span class="verse-line">vyākhyāya kīrtitā cātra snāyād iti punaḥ smṛtiḥ ||<span class="pb" data-page="29">&lt;29&gt;</span></span></li>
        <li id="v1,105"><span class="verse-number">1.105</span><span class="verse-line">smāvartiṣṭa metyādi smṛter yady apy anantaram |</span>                    <span class="verse-line">viparītārtham ity asmāt tadvākyād apanīyate ||</span></li>
        <li id="v1,106"><span class="verse-number">1.106</span><span class="verse-line">athaśabdena yo bādhaḥ purastād upavarṇitaḥ |</span>                    <span class="verse-line">tanmātrasyaiva bādho 'tra dṛṣṭārthatvāt pradarśitaḥ ||</span></li>
        <li id="v1,107"><span class="verse-number">1.107</span><span class="verse-line">smṛtiprāptam idānīṃ tu madhumāṃsādyavarjanam |</span>                    <span class="verse-line">pratiṣedhann adṛṣṭārthaṃ sūtrakāro na śobhate ||</span></li>
        <li id="v1,108"><span class="verse-number">1.108</span><span class="verse-line">nivṛttya gurugehāc ca jijñāsārthaḥ punar bhavet |</span>                    <span class="verse-line">praveśaḥ so 'py adṛṣṭārtha iti naiveha sūtritaḥ ||</span></li>
        <li id="v1,109"><span class="verse-number">1.109</span><span class="verse-line">nirgamo hi kṛtārthasya dṛṣṭārtho guruveśmanaḥ |</span>                    <span class="verse-line">smaryate tasya nārthaḥ syād akṛtārthasya nirgame ||</span></li>
        <li id="v1,110"><span class="verse-number">1.110</span><span class="verse-line">athaśabdaprasiddhyaiva vedagrahaṇahetutā |</span>                    <span class="verse-line">ānantaryopadeśitvād ataḥ śabdena kiṃ punaḥ ||<span class="pb" data-page="30">&lt;30&gt;</span></span></li>
        <li id="v1,111"><span class="verse-number">1.111</span><span class="verse-line">yogyatvam athaśabdena yady api pratipāditam |</span>                    <span class="verse-line">tad eva hetur atreti nātaḥśabdād vinā bhavet ||</span></li>
        <li id="v1,112"><span class="verse-number">1.112</span><span class="verse-line">lakṣaṇaṃ puruṣasyaiva tadā tad dhi prasajyate |</span>                    <span class="verse-line">jijñāsāyāś ca hetutve phalārthatvādi sambhavet ||</span></li>
        <li id="v1,113"><span class="verse-number">1.113</span><span class="verse-line">ataḥśabdagṛhītaṃ vā tatrādhyayanam āśritam |</span>                    <span class="verse-line">hetāvakathyamāne hi maṅgalādy apy asau vadet ||<span class="pb" data-page="31">&lt;31&gt;</span></span></li>
        <li id="v1,114"><span class="verse-number">1.114</span><span class="verse-line">snānabādhasya vā hetur ata ity ucyate punaḥ |</span>                    <span class="verse-line">yogyasyādhītavedatvān nāvasthātuṃ hi labhyate ||</span></li>
        <li id="v1,115"><span class="verse-number">1.115</span><span class="verse-line">sanvācyecchāntaraṃ karma jñānaṃ vyāpnoti tāvatā |</span>                    <span class="verse-line">jñānopasarjanā saiva na tu vidhyādi gamyate ||</span></li>
        <li id="v1,116"><span class="verse-number">1.116</span><span class="verse-line">iṣes tu karma bāhyaḥ syād dharmaḥ sā vātha vā dvayam |</span>                    <span class="verse-line">samānakartṛkatvaṃ tu tumunoktaṃ liṅā vidhiḥ ||</span></li>
        <li id="v1,117"><span class="verse-number">1.117</span><span class="verse-line">evaṃ viṣayanānātvān na kā cit punaruktatā |</span>                    <span class="verse-line">sūtritecchābhinirvṛttyai dvitīyecchātra sūtritā ||</span></li>
        <li id="v1,118"><span class="verse-number">1.118</span><span class="verse-line">prakṛtyā vikṛtir yasmāc caturthyantā samasyate |</span>                    <span class="verse-line">tādarthye yūpadārvādau tenāsminn asamāsatā ||<span class="pb" data-page="32">&lt;32&gt;</span></span></li>
        <li id="v1,119"><span class="verse-number">1.119</span><span class="verse-line">sa hi tasyety anenokto dharmasyety eṣa vigrahaḥ |</span>                    <span class="verse-line">dharmāyeti tu tādarthye ṣaṣṭhī vṛtteti kathyate ||</span></li>
        <li id="v1,120"><span class="verse-number">1.120</span><span class="verse-line">prāpnoty atra caturthy eva viśeṣaś ced vivakṣitaḥ |</span>                    <span class="verse-line">sāmānyasya vivakṣāyāṃ tādṛśaṃ kathyate katham ||</span></li>
        <li id="v1,121"><span class="verse-number">1.121</span><span class="verse-line">sambandhamātra evaiṣā ṣaṣṭhyutpannā tathāpi tu |</span>                    <span class="verse-line">viśeṣaniṣṭhatā tasyā bhāṣyakāreṇa varṇyate ||</span></li>
        <li id="v1,122"><span class="verse-number">1.122</span><span class="verse-line">sādhanābhāsatā cātra pūrvapakṣārthagocarā |</span>                    <span class="verse-line">anyasādhanam anyasya sādhanābhāsa ucyate ||</span></li>
        <li id="v1,123"><span class="verse-number">1.123</span><span class="verse-line">kratvarthaṃ puruṣārthasya tadarthaṃ ca krator iti |<span class="pb" data-page="33">&lt;33&gt;</span></span>                    <span class="verse-line">śeṣalakṣaṇaśabdaś ca kṛtsnaśāstravivakṣayā ||</span></li>
        <li id="v1,124"><span class="verse-number">1.124</span><span class="verse-line">prasiddhaḥ śakyate jñātum prasiddhatvāt tu neṣyate |</span>                    <span class="verse-line">aprasiddhas tv aśakyatvānnatarām ity ato 'bravīt ||</span></li>
        <li id="v1,125"><span class="verse-number">1.125</span><span class="verse-line">jijñāsyaḥ saṃśayād dharmaḥ śreyaskaratayāpi ca |</span>                    <span class="verse-line">asandigdho hy ajijñāsyo yo vā syān niṣprayojanaḥ ||</span></li>
        <li id="v1,126"><span class="verse-number">1.126</span><span class="verse-line">svarūpādiṣu dharmasya dvidhā vipratipadyate |</span>                    <span class="verse-line">pūrvaṃ pramāṇarūpābhyām, <span class="pb" data-page="34">&lt;34&gt;</span>  pādenādyasya nirṇayaḥ ||</span></li>
        <li id="v1,127"><span class="verse-number">1.127</span><span class="verse-line">sthite vedapramāṇatve punar vākyārthanirṇaye |</span>                    <span class="verse-line">matir bahuvidāṃ puṃsāṃ saṃśayān nopajāyate ||</span></li>
        <li id="v1,128"><span class="verse-number">1.128</span><span class="verse-line">ke cid āhur asāv arthaḥ, ke cin nāsāv ayaṃ tv iti |</span>                    <span class="verse-line">tannirṇayārtham apy etat paraṃ śāstraṃ praṇīyate ||</span></li>
      </ol>
      <h1 id="section_2_codanāsūtra_CDS">Chapter 2 codanāsūtra CDS</h1>
      <ol class="verses" start="1">
        <li id="v2,1"><span class="verse-number">2.1</span><span class="verse-line">dharme sāmānyataḥ siddhe pramāṇaṃ codanocyate |</span>                    <span class="verse-line">svarūpādes tataḥ siddhaḥ, <span class="pb" data-page="35">&lt;35&gt;</span>  svarūpaṃ ceha sūtryate ||</span></li>
        <li id="v2,2"><span class="verse-number">2.2</span><span class="verse-line">dvayam ekena sūtreṇa śrutyarthābhyāṃ nirūpyate |</span>                    <span class="verse-line">svarūpe 'pi hi tasyokte pramāṇaṃ kathyate 'rthataḥ ||</span></li>
        <li id="v2,3"><span class="verse-number">2.3</span><span class="verse-line">kimādyapekṣitaiḥ pūrṇaḥ samarthaḥ pratyayo vidhau |</span>                    <span class="verse-line">tena pravartakaṃ vākyaṃ śāstre 'smin codanocyate ||</span></li>
        <li id="v2,4"><span class="verse-number">2.4</span><span class="verse-line">codanaiva pramāṇaṃ cetyetaddharme 'vadhāritam |</span>                    <span class="verse-line">sākāṅkṣam iti manvāno yuktileśaṃ dvaye 'spṛśat ||<span class="pb" data-page="36">&lt;36&gt;</span></span></li>
        <li id="v2,5"><span class="verse-number">2.5</span><span class="verse-line">sambhāvyate pramāṇatvaṃ śabdasyaivaṃvidheṣv api |</span>                    <span class="verse-line">indriyāder asāmarthyaṃ vakṣyamāṇamadīdiśat ||</span></li>
        <li id="v2,6"><span class="verse-number">2.6</span><span class="verse-line">atyantāsaty api jñānam arthe śabdaḥ karoti hi |</span>                    <span class="verse-line">tenotsarge sthite tasya doṣābhāvāt pramāṇatā ||</span></li>
        <li id="v2,7"><span class="verse-number">2.7</span><span class="verse-line">codanety abravīc cātra śabdamātravivakṣayā |</span>                    <span class="verse-line">na hi bhūtādiviṣayaḥ kaś cid asti vidhāyakaḥ ||</span></li>
        <li id="v2,8"><span class="verse-number">2.8</span><span class="verse-line">indriyādivyudāsena śabdo yāvan na sādhyate |</span>                    <span class="verse-line">tāvac ca tadviśeṣasya kuto vāvasaro bhavet ||</span></li>
        <li id="v2,9"><span class="verse-number">2.9</span><span class="verse-line">nimittamātraṃ vocyeta pramāṇaṃ ceha lakṣaṇam |<span class="pb" data-page="37">&lt;37&gt;</span></span>                    <span class="verse-line">pramāṇaṃ tv api śabdo vā tajjñānaṃ vā nirūpyate |</span></li>
        <li id="v2,10"><span class="verse-number">2.10</span><span class="verse-line">padārthas tanmatir vā syād vākyārthādhigamo 'pi vā |</span>                    <span class="verse-line">pūrveṣāṃ tu pramāṇatve phalatvaṃ tasya gamyate ||</span></li>
        <li id="v2,11"><span class="verse-number">2.11</span><span class="verse-line">jñāne lakṣaṇaśabdo 'yaṃ yadi nāma prayujyate |</span>                    <span class="verse-line">codanoktis tadā kāryaṃ tatkāryaṃ cāpi lakṣayet ||</span></li>
        <li id="v2,12"><span class="verse-number">2.12</span><span class="verse-line">nimittamātre śabde ca pramāṇe mukhyavṛttayoḥ |</span>                    <span class="verse-line">sāmānādhikaraṇyaṃ syāc codanālakṣaṇatvayoḥ ||</span></li>
        <li id="v2,13"><span class="verse-number">2.13</span><span class="verse-line">dravyakriyāguṇādīnāṃ dharmatvaṃ sthāpayiṣyate |</span>                    <span class="verse-line">teṣām aindriyakatve 'pi na tādrūpyeṇa dharmatā ||</span></li>
        <li id="v2,14"><span class="verse-number">2.14</span><span class="verse-line">śreyaḥsādhanatā hy eṣāṃ nityaṃ vedāt pratīyate |</span>                    <span class="verse-line">tādrūpyeṇa ca dharmatvaṃ tasmān nendriyagocaraḥ ||</span></li>
        <li id="v2,15"><span class="verse-number">2.15</span><span class="verse-line">pradarśanārtham atroktam indriyaṃ sūtrakāravat |<span class="pb" data-page="38">&lt;38&gt;</span></span>                    <span class="verse-line">nānyat kiñ ceti vācchedaḥ sāmānyārthaḥ prayujyate ||</span></li>
        <li id="v2,16"><span class="verse-number">2.16</span><span class="verse-line">tadasāmarthyasiddhyai ca punar indriyakīrtanam |</span>                    <span class="verse-line">kiñ ceti madhyam acchedo hetupraśne prayujyate ||</span></li>
        <li id="v2,17"><span class="verse-number">2.17</span><span class="verse-line">yady api tv anumānasyāpy evamādau samarthatā |</span>                    <span class="verse-line">vinā sambandhabodhena na tu tasyodbhavaḥ kva cit |</span></li>
        <li id="v2,18"><span class="verse-number">2.18</span><span class="verse-line">na sāmānyaviśeṣābhyāṃ dharmasambandhadarśanam |</span>                    <span class="verse-line">liṅgasya kasya cit siddhaṃ yena syād anumānatā ||</span></li>
        <li id="v2,19"><span class="verse-number">2.19</span><span class="verse-line">nanu śabdo 'pi sambandhabodhānnarte pravarttate |</span>                    <span class="verse-line">padaṃ tat, na ca tadvācyo dharmaḥ, vākyārtha eva saḥ ||</span></li>
        <li id="v2,20"><span class="verse-number">2.20</span><span class="verse-line">vākyasyāvācakatvaṃ ca, <span class="pb" data-page="39">&lt;39&gt;</span>  padārthānāṃ ca hetutā |</span>                    <span class="verse-line">sambandhasyānapekṣāṇāṃ vākyārthe sthāpayiṣyate ||</span></li>
        <li id="v2,21"><span class="verse-number">2.21</span><span class="verse-line">nityatvāder asiddhatvād, abhyupetyocyate 'tha vā |</span>                    <span class="verse-line">sutarām apramāṇatvaṃ vaktṛprāmāṇyavarjanāt ||</span></li>
        <li id="v2,22"><span class="verse-number">2.22</span><span class="verse-line">pramāṇāntaradṛṣṭaṃ hi śabdo 'rthaṃ prāpayet sadā |</span>                    <span class="verse-line">smṛtivac ca svayaṃ tasya prāmāṇyaṃ nopapadyate ||</span></li>
        <li id="v2,23"><span class="verse-number">2.23</span><span class="verse-line">nūnaṃ tatrānubhūto 'sāvityāptoktinibandhanā |</span>                    <span class="verse-line">buddhiḥ sākṣād adṛṣṭe 'pi yuktārthe puruṣoktitaḥ ||<span class="pb" data-page="40">&lt;40&gt;</span></span></li>
        <li id="v2,24"><span class="verse-number">2.24</span><span class="verse-line">nātmīyād anyadīyād vā pratyakṣāder vinā kva cit |</span>                    <span class="verse-line">vacasaḥ satyatā dṛṣṭā tathā syāc codanāsv api ||</span></li>
        <li id="v2,25"><span class="verse-number">2.25</span><span class="verse-line">tena saty api vijñāne pratijñāder yathaiva hi |</span>                    <span class="verse-line">svātantryān na pramāṇatvaṃ tathā vede 'pi dṛśyatām ||</span></li>
        <li id="v2,26"><span class="verse-number">2.26</span><span class="verse-line">svargayāgādisambandhaviṣayā codanā mṛṣā |</span>                    <span class="verse-line">pratyakṣādyagatārthatvādīdṛgbuddhādivākyavat ||</span></li>
        <li id="v2,27"><span class="verse-number">2.27</span><span class="verse-line">yad vāptenāpraṇītatvād bālonmattādivākyavat |</span>                    <span class="verse-line">vyomādivac ca nityatvāt prāmāṇyasya nirākṛtiḥ ||</span></li>
        <li id="v2,28"><span class="verse-number">2.28</span><span class="verse-line">yadi vā puruṣādhīnaprāmāṇyāḥ sarvacodanāḥ |</span>                    <span class="verse-line">svato vā na pramāṇaṃ syur vākyatvāt puruṣoktivat ||</span></li>
        <li id="v2,29"><span class="verse-number">2.29</span><span class="verse-line">prāmāṇyaṃ vā narāpekṣaṃ sarvaśabdeṣu gamyatām |</span>                    <span class="verse-line">śabdaiḥ sambandhyamānatvād apramāṇyaṃ tathaiva hi |<span class="pb" data-page="41">&lt;41&gt;</span></span></li>
        <li id="v2,30"><span class="verse-number">2.30</span><span class="verse-line">na syād vaktṛguṇānāṃ ced vacaḥ prāmāṇyahetutā |</span>                    <span class="verse-line">taddoṣair apramāṇatvaṃ kim ity asya bhaviṣyati ||</span></li>
        <li id="v2,31"><span class="verse-number">2.31</span><span class="verse-line">evaṃ sthite tu vedasya sati vāsati vā nare |</span>                    <span class="verse-line">prāmāṇyaṃ durlabhaṃ matvā nanv ity etadacūcudat |</span></li>
        <li id="v2,32"><span class="verse-number">2.32</span><span class="verse-line">tatra vipratiṣiddhatvaṃ buddhavākye 'pi yujyate |</span>                    <span class="verse-line">tato 'pi pratyayotpattes tasmāj jātyuttaraṃ tv idam ||</span></li>
        <li id="v2,33"><span class="verse-number">2.33</span><span class="verse-line">sarvavijñānaviṣayam idaṃ tāvat parīkṣyatām |</span>                    <span class="verse-line">pramāṇatvāpramāṇatve svataḥ kiṃ parato 'tha vā ||</span></li>
        <li id="v2,34"><span class="verse-number">2.34</span><span class="verse-line">svato 'satām asādhyatvāt ke cid āhur dvayaṃ svataḥ |</span>                    <span class="verse-line">apare kāraṇotpannaguṇadoṣāvadhāraṇāt ||<span class="pb" data-page="42">&lt;42&gt;</span></span></li>
        <li id="v2,35"><span class="verse-number">2.35</span><span class="verse-line">svatas tāvad dvayaṃ nāsti, virodhāt, parato na ca |</span>                    <span class="verse-line">niḥsvabhāvatvam evaṃ hi jñānarūpe prasajyate |</span></li>
        <li id="v2,36"><span class="verse-number">2.36</span><span class="verse-line">kathaṃ hy anyānapekṣasya viparītātmasambhavaḥ |</span>                    <span class="verse-line">kimātmakaṃ bhavet tac ca svabhāvadvayavarjitam |</span></li>
        <li id="v2,37"><span class="verse-number">2.37</span><span class="verse-line">vijñānavyaktibhedena bhavec ced aviruddhatā |</span>                    <span class="verse-line">tathāpy anyānapekṣatve kiṃ kveti na nirūpyate ||<span class="pb" data-page="43">&lt;43&gt;</span></span></li>
        <li id="v2,38"><span class="verse-number">2.38</span><span class="verse-line">tasmāt svābhāvikaṃ teṣām apramāṇatvam iṣyatām |</span>                    <span class="verse-line">prāmāṇyañ ca parāpekṣam, atra nyāyo 'bhidhīyate ||</span></li>
        <li id="v2,39"><span class="verse-number">2.39</span><span class="verse-line">aprāmānyam avastutvān na syāt kāraṇadoṣataḥ |</span>                    <span class="verse-line">vastutvāt tu guṇais teṣāṃ prāmāṇyam upajanyate ||</span></li>
        <li id="v2,40"><span class="verse-number">2.40</span><span class="verse-line">prāmāṇyaṃ hi yadotsargāt tadabhāvo 'tha kṛtrimaḥ |</span>                    <span class="verse-line">tadā svapnādibodhe 'pi prāmāṇyaṃ kena vāryate ||</span></li>
        <li id="v2,41"><span class="verse-number">2.41</span><span class="verse-line">matpakṣe kāraṇābhāvāt prāmānyaṃ nopajāyate |</span>                    <span class="verse-line">hetumattvaprasaṅgo 'to na bhaviṣyaty avastunaḥ ||</span></li>
        <li id="v2,42"><span class="verse-number">2.42</span><span class="verse-line">indriyādiguṇāś cāsya kāraṇam, tadasad dvidhā |<span class="pb" data-page="44">&lt;44&gt;</span></span>                    <span class="verse-line">duṣṭatvād indriyādīnām abhāve 'nyatamasya vā |</span></li>
        <li id="v2,43"><span class="verse-number">2.43</span><span class="verse-line">ata eva ca vo bhrāntir doṣair mithyātvadhīr iti |</span>                    <span class="verse-line">tadvyāptes tu guṇābhāvas tatkṛtā hy apramāṇatā ||</span></li>
        <li id="v2,44"><span class="verse-number">2.44</span><span class="verse-line">tasmāt kāraṇaśuddhatvaṃ jñānaprāmāṇyakāraṇam |</span>                    <span class="verse-line">svabhāvato 'pramāṇatvaṃ tadabhāvena lakṣyate |</span></li>
        <li id="v2,45"><span class="verse-number">2.45</span><span class="verse-line">anvayavyatirekābhyām aprāmāṇyaṃ na doṣataḥ |</span>                    <span class="verse-line">nājñāne dṛśyate hy etatkāraṇābhāvahetuke ||</span></li>
        <li id="v2,46"><span class="verse-number">2.46</span><span class="verse-line">tataś ca puruṣābhāvāt sati vā śuddhyasambhavāt |</span>                    <span class="verse-line">nirmūlatvāt pramāṇatvaṃ codanāyāṃ na yujyate ||<span class="pb" data-page="45">&lt;45&gt;</span></span></li>
        <li id="v2,47"><span class="verse-number">2.47</span><span class="verse-line">svataḥ sarvapramāṇānāṃ prāmāṇyam iti gamyatām |</span>                    <span class="verse-line">na hi svato 'satī śaktiḥ kartum anyena śakyate ||</span></li>
        <li id="v2,48"><span class="verse-number">2.48</span><span class="verse-line">ātmalābhe ca bhāvānāṃ kāraṇāpekṣatā bhavet |</span>                    <span class="verse-line">labdhātmanāṃ svakāryeṣu pravṛttiḥ svayam eva tu |</span></li>
        <li id="v2,49"><span class="verse-number">2.49</span><span class="verse-line">jāte 'pi yadi vijñāne tāvan nārtho 'vadhāryate |<span class="pb" data-page="46">&lt;46&gt;</span></span>                    <span class="verse-line">yāvatkāraṇaśuddhatvaṃ na pramāṇāntarād bhavet ||</span></li>
        <li id="v2,50"><span class="verse-number">2.50</span><span class="verse-line">tatra jñānāntarotpādaḥ pratīkṣyaḥ kāraṇāntarāt |</span>                    <span class="verse-line">yāvad dhi na paricchinnā śuddhis tāvad asatsamā ||</span></li>
        <li id="v2,51"><span class="verse-number">2.51</span><span class="verse-line">tasyāpi kāraṇe śuddhe tajjñāne syāt pramāṇatā |</span>                    <span class="verse-line">tasyāpy evam itīcchaś ca na kva cid vyavatiṣṭhate ||</span></li>
        <li id="v2,52"><span class="verse-number">2.52</span><span class="verse-line">yadā svataḥ pramāṇatvaṃ tadānyan naiva gṛhyate |</span>                    <span class="verse-line">nivarttatte hi mithyātvaṃ doṣājñānād ayatnataḥ ||</span></li>
        <li id="v2,53"><span class="verse-number">2.53</span><span class="verse-line">tasmād bodhātmakatvena prāptā buddheḥ pramāṇatā |</span>                    <span class="verse-line">arthānyathātvahetūtthadoṣajñānād apodyate ||</span></li>
        <li id="v2,54"><span class="verse-number">2.54</span><span class="verse-line">aprāmāṇyaṃ tridhā bhinnaṃ mithyātvājñānasaṃśayaiḥ |</span>                    <span class="verse-line">vastutvād dvividhasyātra sambhavo duṣṭakāraṇāt ||<span class="pb" data-page="47">&lt;47&gt;</span></span></li>
        <li id="v2,55"><span class="verse-number">2.55</span><span class="verse-line">avijñāne tu doṣāṇāṃ vyāpāro naiva kalpyate |</span>                    <span class="verse-line">kāraṇābhāvatas tv eva tatsiddhaṃ nastvaduktivat ||</span></li>
        <li id="v2,56"><span class="verse-number">2.56</span><span class="verse-line">doṣataś cāpramāṇatve svataḥprāmāṇyavādinām |</span>                    <span class="verse-line">guṇajñānānavasthāvan na doṣeṣu prasajyate ||</span></li>
        <li id="v2,57"><span class="verse-number">2.57</span><span class="verse-line">sākṣād viparyayajñānāl laghvyeva tv apramāṇatā |</span>                    <span class="verse-line">pūrvābādhena notpattir uttarasya hi sidhyati ||</span></li>
        <li id="v2,58"><span class="verse-number">2.58</span><span class="verse-line">duṣṭakāraṇabodhe tu siddhe 'pi viṣayāntare |</span>                    <span class="verse-line">arthāt tulyārthatāṃ prāpya bādho godohanādivat ||<span class="pb" data-page="48">&lt;48&gt;</span></span></li>
        <li id="v2,59"><span class="verse-number">2.59</span><span class="verse-line">tatra doṣāntarajñānaṃ bādhadhīr vā parā na cet |</span>                    <span class="verse-line">tadudbhūtau dvitīyasya mithyātvād ādyamānatā ||</span></li>
        <li id="v2,60"><span class="verse-number">2.60</span><span class="verse-line">svata eva hi tatrāpi doṣājñānāt pramāṇatā |</span>                    <span class="verse-line">doṣajñāne tv anutpanne na śaṅkyā niṣpramāṇatā ||<span class="pb" data-page="49">&lt;49&gt;</span></span></li>
        <li id="v2,61"><span class="verse-number">2.61</span><span class="verse-line">evaṃ tricaturajñānajanmano nādhikā matiḥ |</span>                    <span class="verse-line">prārthyate tāvataivaikaṃ svataḥ prāmāṇyam aśnute ||</span></li>
        <li id="v2,62"><span class="verse-number">2.62</span><span class="verse-line">śabde doṣodbhavas tāvad vaktradhīna iti sthitiḥ |</span>                    <span class="verse-line">tadabhāvaḥ kva cit tāvad guṇavadvaktṛkatvataḥ |</span></li>
        <li id="v2,63"><span class="verse-number">2.63</span><span class="verse-line">tadguṇair apakṛṣṭānāṃ śabde saṃkrāntyasambhavāt |</span>                    <span class="verse-line">yadā vaktur abhāvena na syur doṣā nirāśrayāḥ |</span></li>
        <li id="v2,64"><span class="verse-number">2.64</span><span class="verse-line">pauruṣeye dvayaṃ dṛṣṭaṃ doṣābhāvo guṇās tathā |</span>                    <span class="verse-line">prāmāṇyaṃ tatra guṇato naiva syād ity udāhṛtam ||</span></li>
        <li id="v2,65"><span class="verse-number">2.65</span><span class="verse-line">tasmād guṇebhyo doṣāṇām abhāvas tadabhāvataḥ |</span>                    <span class="verse-line">aprāmāṇyadvayāsattvaṃ tenotsargo 'napoditaḥ ||<span class="pb" data-page="50">&lt;50&gt;</span></span></li>
        <li id="v2,66"><span class="verse-number">2.66</span><span class="verse-line">pratyayotpattihetutvāt prāmāṇyaṃ nāpanīyate |</span>                    <span class="verse-line">doṣābhāvo guṇebhyaś cen nanu saivāsthitir bhavet ||</span></li>
        <li id="v2,67"><span class="verse-number">2.67</span><span class="verse-line">tadā tu vyāpriyante hi jñāyamānatayā guṇāḥ |</span>                    <span class="verse-line">doṣābhāve tu vijñeye sattāmātropakāriṇaḥ ||</span></li>
        <li id="v2,68"><span class="verse-number">2.68</span><span class="verse-line">tatrāpavādanirmuktir vaktrabhāvāl laghīyasī |</span>                    <span class="verse-line">vede tenāpramāṇatvaṃ nāśaṅkām api gacchati ||</span></li>
        <li id="v2,69"><span class="verse-number">2.69</span><span class="verse-line">ato vaktranadhīnatvāt prāmāṇye tadupāsanam |</span>                    <span class="verse-line">na yuktam, apramāṇatve kalpye tatprārthanā bhavet ||</span></li>
        <li id="v2,70"><span class="verse-number">2.70</span><span class="verse-line">tataś cāptāpraṇītatvaṃ na doṣāyātra jāyate |</span>                    <span class="verse-line">prayogāṇāṃ tu sarveṣāṃ vakṣyāmaḥ pratisādhanam ||</span></li>
        <li id="v2,71"><span class="verse-number">2.71</span><span class="verse-line">pauruṣeye tu vacane pramāṇāntaramūlatā |</span>                    <span class="verse-line">tadabhāve hi tad duṣyeditaran na kadā cana |<span class="pb" data-page="51">&lt;51&gt;</span></span></li>
        <li id="v2,72"><span class="verse-number">2.72</span><span class="verse-line">tenetaraiḥ pramāṇair yā codanānām asaṅgatiḥ |</span>                    <span class="verse-line">tayaiva syāt pramāṇatvam anuvādatvam anyathā ||</span></li>
        <li id="v2,73"><span class="verse-number">2.73</span><span class="verse-line">anyasyāpi pramāṇatve saṅgatir naiva kāraṇam |</span>                    <span class="verse-line">tulyārthānāṃ vikalpyatvād ekaṃ tatra hi bodhakam ||</span></li>
        <li id="v2,74"><span class="verse-number">2.74</span><span class="verse-line">yatrāpi syāt paricchedaḥ pramāṇair uttaraiḥ punaḥ |</span>                    <span class="verse-line">nūnaṃ tatrāpi pūrveṇa so 'rtho nāvadhṛtas tathā ||</span></li>
        <li id="v2,75"><span class="verse-number">2.75</span><span class="verse-line">saṅgatyā yadi ceṣyeta pūrvapūrvapramāṇatā |</span>                    <span class="verse-line">pramāṇāntaram icchanto na vyavasthāṃ labhemahi |<span class="pb" data-page="52">&lt;52&gt;</span></span></li>
        <li id="v2,76"><span class="verse-number">2.76</span><span class="verse-line">kasya cit tu yadīṣyeta svata eva pramāṇatā |</span>                    <span class="verse-line">prathamasya tathābhāve pradveṣaḥ kiṃnibandhanaḥ ||</span></li>
        <li id="v2,77"><span class="verse-number">2.77</span><span class="verse-line">śrotradhīś cāpramāṇaṃ syād itarābhir asaṅgateḥ |</span>                    <span class="verse-line">syāc cet tajjanitenaiva jñānenānyena saṅgatiḥ ||</span></li>
        <li id="v2,78"><span class="verse-number">2.78</span><span class="verse-line">vede 'pi śatakṛtvaḥ syād buddhir uccāraṇānugā |</span>                    <span class="verse-line">sādhanāntarajanyā tu buddhir nāsti dvayor api ||</span></li>
        <li id="v2,79"><span class="verse-number">2.79</span><span class="verse-line">yathā tv ekendriyādhīnajñānāntaranibandhanā |</span>                    <span class="verse-line">saṅgatiḥ kāraṇaṃ prāptā tathā vede 'pi kalpyatām ||</span></li>
        <li id="v2,80"><span class="verse-number">2.80</span><span class="verse-line">tasmād dṛḍhaṃ yadutpannaṃ nāpi saṃvādamṛcchati |</span>                    <span class="verse-line">jñānāntareṇa vijñānaṃ tatpramāṇaṃ pratīyatām ||</span></li>
        <li id="v2,81"><span class="verse-number">2.81</span><span class="verse-line">na cānumānataḥ sādhyā śabdādīnāṃ pramāṇatā |</span>                    <span class="verse-line">sarvasyaiva hi mā prāpat pramāṇāntarasādhyatā ||<span class="pb" data-page="53">&lt;53&gt;</span></span></li>
        <li id="v2,82"><span class="verse-number">2.82</span><span class="verse-line">nanu pramāṇam ityevaṃ pratyakṣādi na gṛhyate |</span>                    <span class="verse-line">na cetthamagṛhītena vyavahāro 'vakalpate ||</span></li>
        <li id="v2,83"><span class="verse-number">2.83</span><span class="verse-line">prāmāṇyaṃ grahaṇāt pūrvaṃ svarūpeṇaiva saṃsthitam |</span>                    <span class="verse-line">nirapekṣaṃ svakāryeṣu gṛhyate pratyayāntaraiḥ ||</span></li>
        <li id="v2,84"><span class="verse-number">2.84</span><span class="verse-line">tenāsya jñāyamānatvaṃ prāmāṇye nopayujyate |</span>                    <span class="verse-line">viṣayānubhāvo hy atra pūrvasmād eva labhyate |</span></li>
        <li id="v2,85"><span class="verse-number">2.85</span><span class="verse-line">apramāṇaṃ punaḥ svārthagrāhakaṃ syāt svarūpataḥ |</span>                    <span class="verse-line">nivṛttis tasya mithyātve nāgṛhīte parair bhavet ||</span></li>
        <li id="v2,86"><span class="verse-number">2.86</span><span class="verse-line">na hy arthasyātathābhāvaḥ pūrveṇārthas tathātvavat |<span class="pb" data-page="54">&lt;54&gt;</span></span>                    <span class="verse-line">tatrāpy arthānyathābhāve dhīr yad vā duṣṭakāraṇe ||</span></li>
        <li id="v2,87"><span class="verse-number">2.87</span><span class="verse-line">tāvataiva ca mithyātvaṃ gṛhyate nānyahetukam |</span>                    <span class="verse-line">utpattyavasthaṃ caivedaṃ pramāṇam iti mīyate ||</span></li>
        <li id="v2,88"><span class="verse-number">2.88</span><span class="verse-line">ato yatrāpi mithyātvaṃ parebhyaḥ pratipādyate |</span>                    <span class="verse-line">tatrāpy etad dvayaṃ vācyaṃ na tu sādharmyamātrakam ||</span></li>
        <li id="v2,89"><span class="verse-number">2.89</span><span class="verse-line">codanārthānyathābhāvaṃ kurvataś cānumānataḥ |</span>                    <span class="verse-line">tajjñānenaiva yo bādhaḥ sa kathaṃ vinivāryate ||</span></li>
        <li id="v2,90"><span class="verse-number">2.90</span><span class="verse-line">tanmithyātvād abādhaś cet, prāptam anyonyasaṃśrayam |</span>                    <span class="verse-line">nānumānād ato 'nyad dhi bādhakaṃ kiñ cid asti te ||</span></li>
        <li id="v2,91"><span class="verse-number">2.91</span><span class="verse-line">na cānyair agrahe 'rthasya syād abhāvo rasādivat |</span>                    <span class="verse-line">teṣāṃ jihvādibhir yasmān niyamo grahaṇe 'sti hi ||<span class="pb" data-page="55">&lt;55&gt;</span></span></li>
        <li id="v2,92"><span class="verse-number">2.92</span><span class="verse-line">taddhiyaivārthabodhaś cet, tādṛgdharme bhaviṣyati |</span>                    <span class="verse-line">mamāsiddham idaṃ kin tu vedāj jāte 'vabodhane |</span></li>
        <li id="v2,93"><span class="verse-number">2.93</span><span class="verse-line">vaktuṃ na dveṣamātreṇa yujyate satyavādinā |</span>                    <span class="verse-line">dveṣād asammatatvād vā na ca syād apramāṇatā ||</span></li>
        <li id="v2,94"><span class="verse-number">2.94</span><span class="verse-line">na cātmecchābhyanujñābhyāṃ prāmāṇyam avakalpate |</span>                    <span class="verse-line">agnidāhādiduḥkhasya na hy apratyakṣateṣyate ||</span></li>
        <li id="v2,95"><span class="verse-number">2.95</span><span class="verse-line">na cābhilāpikaṃ jñānaṃ prāmāṇyenāvadhāryate |</span>                    <span class="verse-line">tasmād ālokavad vede sarvasādhāraṇe sati ||</span></li>
        <li id="v2,96"><span class="verse-number">2.96</span><span class="verse-line">naivaṃ vipratipattavyam, bauddhāder vakṣyate 'ntaram |<span class="pb" data-page="56">&lt;56&gt;</span></span>                    <span class="verse-line">puruṣāśaktitas tatra sāpavādatvasambhavaḥ ||</span></li>
        <li id="v2,97"><span class="verse-number">2.97</span><span class="verse-line">vedasyāpauruṣeyatve siddhā tv evaṃ pramāṇatā |</span>                    <span class="verse-line">kartṛmattve tu vedasya samyaṅmithyātvavādibhiḥ ||</span></li>
        <li id="v2,98"><span class="verse-number">2.98</span><span class="verse-line">kartā guṇāś ca doṣāś ca mahājanaparigrahaḥ |</span>                    <span class="verse-line">evamādi vinā yuktyā kalpyam, mīmāṃsakaiḥ punaḥ ||</span></li>
        <li id="v2,99"><span class="verse-number">2.99</span><span class="verse-line">idānīm iva sarvatra dṛṣṭān nādhikam iṣyate |</span>                    <span class="verse-line">evambhūtasya vedasya jñānotpattiṃ prakurvataḥ ||</span></li>
        <li id="v2,100"><span class="verse-number">2.100</span><span class="verse-line">svarūpaviparītatvasaṃśayau bhāṣyavāritau |</span>                    <span class="verse-line">nivārayiṣyate cāpi duṣṭakāraṇakalpanā ||</span></li>
        <li id="v2,101"><span class="verse-number">2.101</span><span class="verse-line">puruṣābhāvatas tena taddvāreṇāpy aśaṅkitau |<span class="pb" data-page="57">&lt;57&gt;</span></span>                    <span class="verse-line">tathā satyatathābhāvo buddhyanutpattim āśritaḥ ||</span></li>
        <li id="v2,102"><span class="verse-number">2.102</span><span class="verse-line">tatra vipratiṣiddhatvaṃ bravītītyevamādinā |</span>                    <span class="verse-line">yathādṛṣṭārthavāditvaṃ tac cet pratyayitāditi ||</span></li>
        <li id="v2,103"><span class="verse-number">2.103</span><span class="verse-line">indriyeti tu mūlaṃ ced asyāstītyevam abravīt |</span>                    <span class="verse-line">draṣṭṛtvasatyavāditve tac cet pratyayitāditi ||</span></li>
        <li id="v2,104"><span class="verse-number">2.104</span><span class="verse-line">dṛśyamānārthavāditve syād anāptoktisatyatā |</span>                    <span class="verse-line">evaṃ tv ekāṅgavaikalyāt pratyudāharaṇasthitiḥ ||</span></li>
        <li id="v2,105"><span class="verse-number">2.105</span><span class="verse-line">ekaikābhāvamātre syād āptatvaindriyakatvayoḥ |<span class="pb" data-page="58">&lt;58&gt;</span></span>                    <span class="verse-line">apratyayitapakṣe syād aindriyasyāpy asatyatā ||</span></li>
        <li id="v2,106"><span class="verse-number">2.106</span><span class="verse-line">anindriyatvapakṣe vā satpratyayitabhāṣitam |</span>                    <span class="verse-line">vyāhatagranthataivaṃ syāt, tasmāt pūrveṇa satyatā ||</span></li>
        <li id="v2,107"><span class="verse-number">2.107</span><span class="verse-line">pareṇa mūlasadbhāva indriyeṇa tu darśitaḥ |</span>                    <span class="verse-line">aprāmāṇyanivṛttyarthaṃ doṣābhāvopavarṇanam ||</span></li>
        <li id="v2,108"><span class="verse-number">2.108</span><span class="verse-line">guṇāt prāmāṇyam ityevaṃ tatpūrvaṃ sunirākṛtam |</span>                    <span class="verse-line">pūrvatra pratiṣiddhatvān naitat prāmāṇyakāraṇam ||<span class="pb" data-page="59">&lt;59&gt;</span></span></li>
        <li id="v2,109"><span class="verse-number">2.109</span><span class="verse-line">samuccayārtho vāśabdaḥ pūrvasmin, uttaratra ca |</span>                    <span class="verse-line">vikalpenobhayor āha pratyudāharaṇe pṛthak ||</span></li>
        <li id="v2,110"><span class="verse-number">2.110</span><span class="verse-line">śakye 'py asatye mithyātvaṃ dṛṣṭaṃ satye 'py aśaktike |</span>                    <span class="verse-line">nānena vacaneneha sarvajñatvanirākriyā ||</span></li>
        <li id="v2,111"><span class="verse-number">2.111</span><span class="verse-line">vacanād ṛta ityevam apavādo hi saṃśritaḥ |</span>                    <span class="verse-line">yadi ṣaḍbhiḥ pramāṇaiḥ syāt sarvajñaḥ kena vāryate ||</span></li>
        <li id="v2,112"><span class="verse-number">2.112</span><span class="verse-line">ekena tu pramāṇena sarvajño yena kalpyate |</span>                    <span class="verse-line">nūnaṃ sa cakṣuṣā sarvān rasādīn pratipadyate ||<span class="pb" data-page="60">&lt;60&gt;</span></span></li>
        <li id="v2,113"><span class="verse-number">2.113</span><span class="verse-line">yajjātīyaiḥ pramāṇais tu yajjātīyārthadarśanam |</span>                    <span class="verse-line">bhaved idānīṃ lokasya tathā kālāntare 'py abhūt |</span></li>
        <li id="v2,114"><span class="verse-number">2.114</span><span class="verse-line">yatrāpy atiśayo dṛṣṭaḥ sa svārthānatilaṅghanāt |</span>                    <span class="verse-line">dūrasūkṣmādidṛṣṭau syān na rūpe śrotravṛttitā ||</span></li>
        <li id="v2,115"><span class="verse-number">2.115</span><span class="verse-line">bhaviṣyati na dṛṣṭaṃ ca pratyakṣasya manāgapi |</span>                    <span class="verse-line">sāmarthyam, nānumānāder liṅgādirahite kva cit ||</span></li>
        <li id="v2,116"><span class="verse-number">2.116</span><span class="verse-line">sarvajñakalpanānyais tu vede cāpauruṣeyatā |</span>                    <span class="verse-line">tulyatā kalpitā yena tenedaṃ sampradhāryatām ||<span class="pb" data-page="61">&lt;61&gt;</span></span></li>
        <li id="v2,117"><span class="verse-number">2.117</span><span class="verse-line">sarvajño dṛśyate tāvan nedānīm asmadādibhiḥ |</span>                    <span class="verse-line">nirākaraṇavacchakyā na cāsīd iti kalpanā ||</span></li>
        <li id="v2,118"><span class="verse-number">2.118</span><span class="verse-line">na cāgamena sarvajñaḥ, tadīye 'nyonyasaṃśrayāt |</span>                    <span class="verse-line">narāntarapraṇītasya prāmāṇyaṃ gamyate katham ||</span></li>
        <li id="v2,119"><span class="verse-number">2.119</span><span class="verse-line">na cāpy evamparo nityaḥ śakyo labdhum ihāgamaḥ |</span>                    <span class="verse-line">nityaś ced arthavādatvaṃ tatpare syād anityatā ||</span></li>
        <li id="v2,120"><span class="verse-number">2.120</span><span class="verse-line">āgamasya ca nityatve siddhe tatkalpanā vṛthā |<span class="pb" data-page="62">&lt;62&gt;</span></span>                    <span class="verse-line">yatas taṃ pratipadyante dharmam eva tato narāḥ ||</span></li>
        <li id="v2,121"><span class="verse-number">2.121</span><span class="verse-line">yo 'pīndriyārthasambandhaviṣaye satyavāditām |</span>                    <span class="verse-line">dṛṣṭvā tadvacanatvena śraddheye 'rthe 'pi kalpayet ||</span></li>
        <li id="v2,122"><span class="verse-number">2.122</span><span class="verse-line">tenāpi pāratantryeṇa bādhitā syāt pramāṇatā |</span>                    <span class="verse-line">prāmāṇyaṃ cet svayaṃ tasya kāpekṣānyendriyādiṣu ||</span></li>
        <li id="v2,123"><span class="verse-number">2.123</span><span class="verse-line">yathaivātrendriyādibhyaḥ paricchedāt pramāṇatā |</span>                    <span class="verse-line">śraddheye 'pi tathaiva syān na svātantryeṇa labhyate |</span></li>
        <li id="v2,124"><span class="verse-number">2.124</span><span class="verse-line">yathā ca teṣāṃ satyatvaṃ sidhyaty etena hetunā |</span>                    <span class="verse-line">tathānyānavabuddhārthaprāmāṇyābhāvasādhanam |<span class="pb" data-page="63">&lt;63&gt;</span></span></li>
        <li id="v2,125"><span class="verse-number">2.125</span><span class="verse-line">aśraddheyārthasatyatvaṃ śraddheye cāpy asatyatā |</span>                    <span class="verse-line">pūrvajñānānuvāditvaṃ dṛṣṭāntavad iheṣyatām ||</span></li>
        <li id="v2,126"><span class="verse-number">2.126</span><span class="verse-line">api cālaukikārthatve sati puṃvākyahetukam |</span>                    <span class="verse-line">mithyātvaṃ bauddhavākyānāṃ syād anyonyaṃ sapakṣataḥ ||</span></li>
        <li id="v2,127"><span class="verse-number">2.127</span><span class="verse-line">dharmādharmātiriktārthe prāmāṇyaṃ ca prasajyate |</span>                    <span class="verse-line">sāṃkhyādiṣu ca jīvatsu dṛṣṭānto durlabho 'sya ca |</span></li>
        <li id="v2,128"><span class="verse-number">2.128</span><span class="verse-line">alaukikārthavācitvaṃ nṛvākyatve satīti ca |</span>                    <span class="verse-line">parasparam apekṣyaiva bauddhādeḥ syān mṛṣārthatā ||</span></li>
        <li id="v2,129"><span class="verse-number">2.129</span><span class="verse-line">vaded evaṃ ca yo nāma vādī prathamasaṅgataḥ |</span>                    <span class="verse-line">tasyāpi hetuḥ syād eṣa bhavantaṃ pratyasaṃśayam ||</span></li>
        <li id="v2,130"><span class="verse-number">2.130</span><span class="verse-line">buddhādīnām asarvajñam iti satyaṃ vaco mama |</span>                    <span class="verse-line">maduktatvād yathaivāgnir uṣṇo bhāsvara ity api ||</span></li>
        <li id="v2,131"><span class="verse-number">2.131</span><span class="verse-line">pratyakṣaṃ ca maduktatvaṃ tvayā sādhyā taduktatā |</span>                    <span class="verse-line">tena hetur madīyaḥ syāt sandigdhāsiddhatā tava ||</span></li>
        <li id="v2,132"><span class="verse-number">2.132</span><span class="verse-line">pratyakṣādyavisaṃvādi prameyatvādi yasya ca |</span>                    <span class="verse-line">sadbhāvavāraṇe śaktaṃ ko nu taṃ kalpayiṣyati ||<span class="pb" data-page="64">&lt;64&gt;</span></span></li>
        <li id="v2,133"><span class="verse-number">2.133</span><span class="verse-line">na cāpi smṛtyavicchedāt sarvajñaḥ parikalpyate |</span>                    <span class="verse-line">vigānāt, chinnamūlatvāt, kaiś cid eva parigrahāt ||</span></li>
        <li id="v2,134"><span class="verse-number">2.134</span><span class="verse-line">sarvajño 'sāv iti hy eva tatkāle tu bubhutsubhiḥ |</span>                    <span class="verse-line">tajjñānajñeyavijñānarahitair gamyate katham ||</span></li>
        <li id="v2,135"><span class="verse-number">2.135</span><span class="verse-line">kalpanīyāś ca sarvajñā bhaveyur bahavas tava |</span>                    <span class="verse-line">ya eva syād asarvajñaḥ sa sarvajñaṃ na budhyate ||</span></li>
        <li id="v2,136"><span class="verse-number">2.136</span><span class="verse-line">sarvajño 'navabuddhaś ca yenaiva syān na taṃ prati |</span>                    <span class="verse-line">tadvākyānāṃ pramāṇatvaṃ mūlājñāne 'nyavākyavat ||</span></li>
        <li id="v2,137"><span class="verse-number">2.137</span><span class="verse-line">rāgādirahite cāsmin nirvyāpāre vyavasthite |</span>                    <span class="verse-line">deśanānyapraṇītaiva syād ṛte pratyavekṣaṇāt ||<span class="pb" data-page="65">&lt;65&gt;</span></span></li>
        <li id="v2,138"><span class="verse-number">2.138</span><span class="verse-line">sānnidhyamātratas tasya puṃsaścintāmaṇer iva |</span>                    <span class="verse-line">niḥsaranti yathākāmaṃ kuḍyādibhyo 'pi deśanāḥ ||</span></li>
        <li id="v2,139"><span class="verse-number">2.139</span><span class="verse-line">evamādyucyamānaṃ tu śraddadhānasya śobhate |</span>                    <span class="verse-line">kuḍyādiniḥsṛtatvāc ca nāśvāso deśanāsu naḥ ||</span></li>
        <li id="v2,140"><span class="verse-number">2.140</span><span class="verse-line">kin nu buddhapraṇītāḥ syuḥ kimu kaiś cid durātmabhiḥ |</span>                    <span class="verse-line">adṛśyair vipralambhārthaṃ piśācādibhir īritāḥ ||</span></li>
        <li id="v2,141"><span class="verse-number">2.141</span><span class="verse-line">evaṃ yaiḥ kevalaṃ jñānam indriyādyanapekṣiṇaḥ |</span>                    <span class="verse-line">sūkṣmātītādiviṣayaṃ jīvasya parikalpitam ||</span></li>
        <li id="v2,142"><span class="verse-number">2.142</span><span class="verse-line">narte tadāgamāt sidhyen na ca tenāgamo vinā |</span>                    <span class="verse-line">dṛṣṭānto 'pi na tasyānyo nṛṣu kaś cit pravartate ||<span class="pb" data-page="66">&lt;66&gt;</span></span></li>
        <li id="v2,143"><span class="verse-number">2.143</span><span class="verse-line">nityāgamāvabodho 'pi pratyākhyeyo 'nayā diśā |</span>                    <span class="verse-line">na hi tatrāpi visrambho dṛṣṭo 'nena kṛto 'tha vā ||</span></li>
        <li id="v2,144"><span class="verse-number">2.144</span><span class="verse-line">sarvadā cāpi puruṣāḥ prāyeṇānṛtavādinaḥ |</span>                    <span class="verse-line">yathādyatve na visrambhas tathātītārthakīrtane ||</span></li>
        <li id="v2,145"><span class="verse-number">2.145</span><span class="verse-line">svapnādijñānavac cāpi pratyayo 'syāgamārthayoḥ |</span>                    <span class="verse-line">bhaved iti saśaṅkānāṃ prāmāṇyaṃ gamyate katham ||</span></li>
        <li id="v2,146"><span class="verse-number">2.146</span><span class="verse-line">puruṣātiśayaś ceṣṭaḥ saiva cāgamanityatā |</span>                    <span class="verse-line">kalpitaṃ smaraṇaṃ cāsya janmāntaranibandhanam ||</span></li>
        <li id="v2,147"><span class="verse-number">2.147</span><span class="verse-line">grāhyatve cāgamasyaivaṃ dveṣo 'rthagrahaṇe vṛthā |</span>                    <span class="verse-line">yo hy anuccāritaṃ śabdaṃ gahṇātyarthe 'sya kā kathā |<span class="pb" data-page="67">&lt;67&gt;</span></span></li>
        <li id="v2,148"><span class="verse-number">2.148</span><span class="verse-line">pumāṃs tāvat svatantraḥ syād arthagrahaṇavādinām |</span>                    <span class="verse-line">āgamapratibhāne tu pāratantryaṃ dvayor api ||</span></li>
        <li id="v2,149"><span class="verse-number">2.149</span><span class="verse-line">anekapuruṣasthatvād ekatraiva ca janmani |</span>                    <span class="verse-line">grahaṇasmaraṇād vede na svātantryaṃ vihanyate ||</span></li>
        <li id="v2,150"><span class="verse-number">2.150</span><span class="verse-line">anyathākaraṇe cāsya bahubhyaḥ syān nivāraṇam |</span>                    <span class="verse-line">ekasya pratibhānaṃ tu kṛtakān na viśiṣyate ||</span></li>
        <li id="v2,151"><span class="verse-number">2.151</span><span class="verse-line">ataś ca sampradāye ca naikaḥ puruṣa iṣyate |</span>                    <span class="verse-line">bahavaḥ paratantrāḥ syuḥ sarve hy adyatvavannarāḥ ||</span></li>
        <li id="v2,152"><span class="verse-number">2.152</span><span class="verse-line">evaṃ ca kalpayantyanye yāvadāgamasiddhaye |</span>                    <span class="verse-line">tāvan na kalpayaty etat samatvaṃ jaimineḥ paraiḥ ||<span class="pb" data-page="68">&lt;68&gt;</span></span></li>
        <li id="v2,153"><span class="verse-number">2.153</span><span class="verse-line">na hi dṛṣṭādhikaṃ kiñ cit prāmāṇye tena kalpyate |</span>                    <span class="verse-line">aprāmāṇyanimitteṣu parasyādṛṣṭakalpanā ||</span></li>
        <li id="v2,154"><span class="verse-number">2.154</span><span class="verse-line">dṛṣṭaprāmāṇyabādhaś ca nāstikasya prasajyate |</span>                    <span class="verse-line">utpanne sati vijñāne balād bādhaprakalpanā ||</span></li>
        <li id="v2,155"><span class="verse-number">2.155</span><span class="verse-line">sādhite puruṣābhāve nirdoṣajñānajanmanaḥ |</span>                    <span class="verse-line">pratyakṣān nāstikair vācyo viśeṣaś codanādhiyaḥ ||</span></li>
        <li id="v2,156"><span class="verse-number">2.156</span><span class="verse-line">upadeśo 'nyathā na syād atīndriyanidandhanaḥ |</span>                    <span class="verse-line">tasya kartrā na ced dṛṣṭaḥ so 'rtha ity arthakalpanā ||</span></li>
        <li id="v2,157"><span class="verse-number">2.157</span><span class="verse-line">yad vānumānam evedam upadeśitvam ucyate |</span>                    <span class="verse-line">dṛṣṭārthapūrvatāvyāptam, vyatireko 'sya nanv iti ||<span class="pb" data-page="69">&lt;69&gt;</span></span></li>
        <li id="v2,158"><span class="verse-number">2.158</span><span class="verse-line">anyathāpy upapannatvaṃ vyāmohād iti kathyate |</span>                    <span class="verse-line">liṅgasya vyabhicāro vā bālavākyanidarśanāt |</span></li>
        <li id="v2,159"><span class="verse-number">2.159</span><span class="verse-line">vedāj jñātvopadiṣṭaṃ ced ityevaṃ siddhasādhanam |</span>                    <span class="verse-line">vedād apītyanenoktam, manvādeś caitad iṣyate ||</span></li>
        <li id="v2,160"><span class="verse-number">2.160</span><span class="verse-line">anyathā saṃvidāno 'pi vivakṣaty anyathā yataḥ |</span>                    <span class="verse-line">tasmād ekāntato nāsti puṃvākyāt taddhiyāṃ gatiḥ ||<span class="pb" data-page="70">&lt;70&gt;</span></span></li>
        <li id="v2,161"><span class="verse-number">2.161</span><span class="verse-line">bhrāntasyānyavivakṣāyām anyad vākyaṃ ca dṛśyate |</span>                    <span class="verse-line">yathāvivakṣam apy etat tasmān naiva pravartate ||</span></li>
        <li id="v2,162"><span class="verse-number">2.162</span><span class="verse-line">vaktṛdhīr āptavākyeṣu gamyate, anyatra viplutiḥ |</span>                    <span class="verse-line">tenotsargāpavādābhyāṃ vacasaḥ śaktir ucyate ||</span></li>
        <li id="v2,163"><span class="verse-number">2.163</span><span class="verse-line">padārtharacanāyatto vākyārthapratyayodbhavaḥ |</span>                    <span class="verse-line">vivakṣāpūrvavijñānavaśāc ca racanākṛtiḥ ||</span></li>
        <li id="v2,164"><span class="verse-number">2.164</span><span class="verse-line">vivakṣāntarayuktā hi kurvāṇā racanāntaram |</span>                    <span class="verse-line">āvāpodvāpabhedena dṛśyante 'rtheṣu mānavāḥ |</span></li>
        <li id="v2,165"><span class="verse-number">2.165</span><span class="verse-line">tenārthapratyayotpāde śroturjāte 'pi vākyataḥ |</span>                    <span class="verse-line">jñāto nūnam aneneti vakturjñāne matir bhavet ||</span></li>
        <li id="v2,166"><span class="verse-number">2.166</span><span class="verse-line">āptoktikāraṇaṃ kañ cid anuyuṅkte naraṃ yadā |</span>                    <span class="verse-line">tadā ca nirdiśatyāptaṃ sa jānātyetad ityasau ||<span class="pb" data-page="71">&lt;71&gt;</span></span></li>
        <li id="v2,167"><span class="verse-number">2.167</span><span class="verse-line">tajjñānāntaritatvāc ca śabdās tāvad udāsate |</span>                    <span class="verse-line">prāmāṇyasthāpanaṃ tu syād vaktṛdhīhetusambhavāt ||</span></li>
        <li id="v2,168"><span class="verse-number">2.168</span><span class="verse-line">arthe pūrvapratīte 'pi niścayo hi tadāśrayaḥ |</span>                    <span class="verse-line">tenārthajñānagamyāpi prāmāṇye saiva pūrvabhāk |</span></li>
        <li id="v2,169"><span class="verse-number">2.169</span><span class="verse-line">ato 'tra puṃnimittatvād upapannā mṛṣārthatā |</span>                    <span class="verse-line">na tu syāt tatsvabhāvatvaṃ vede vakturabhāvataḥ |</span></li>
        <li id="v2,170"><span class="verse-number">2.170</span><span class="verse-line">tadbuddhyantarayor nāstīty artho 'rthaiś ca pratīyate |<span class="pb" data-page="72">&lt;72&gt;</span></span>                    <span class="verse-line">ato na jñānapūrvatvam apekṣyaṃ nāyathārthatā ||</span></li>
        <li id="v2,171"><span class="verse-number">2.171</span><span class="verse-line">apramāṇatvasiddhau vā dṛṣṭānto ya udāhṛtaḥ |</span>                    <span class="verse-line">buddhādivacanaṃ tasya sādhyenāsaṅgatocyate ||</span></li>
        <li id="v2,172"><span class="verse-number">2.172</span><span class="verse-line">teṣām api hi yat kāryaṃ pūrvatra pratipāditam |</span>                    <span class="verse-line">tatra samyaktvam arthe tu vyāpāro naiva vidyate ||</span></li>
        <li id="v2,173"><span class="verse-number">2.173</span><span class="verse-line">svavyāpārātirikte 'rthe vedasyāpi mṛṣārthatā |</span>                    <span class="verse-line">pūrvapakṣārthavattvena prasaktā siddhasādhyatā ||</span></li>
        <li id="v2,174"><span class="verse-number">2.174</span><span class="verse-line">ajñātvaivamabhiprāyaṃ kṛtakākṛtakatvayoḥ |</span>                    <span class="verse-line">satyamithyātvahetūktimātrajñānāt paro 'bravīt ||</span></li>
        <li id="v2,175"><span class="verse-number">2.175</span><span class="verse-line">nanu sāmānyatodṛṣṭam, <span class="pb" data-page="73">&lt;73&gt;</span>  nānyatvād ityadūṣaṇam |</span>                    <span class="verse-line">anyatvād eva dṛṣṭānto na hi pakṣe sapakṣatā ||</span></li>
        <li id="v2,176"><span class="verse-number">2.176</span><span class="verse-line">tasmād ayam abhiprāyo bhāṣyakārasya varṇyate |</span>                    <span class="verse-line">abhyupetyārthaviṣayaṃ vākyavyāpāram ucyate |</span></li>
        <li id="v2,177"><span class="verse-number">2.177</span><span class="verse-line">yadi syād vyavadhāne 'pi vākyārthāpekṣayānṛtam |</span>                    <span class="verse-line">dṛṣṭānto nṛvaco 'trāpi hetuḥ sādhāraṇo bhavet ||</span></li>
        <li id="v2,178"><span class="verse-number">2.178</span><span class="verse-line">satyeṣv api hi dṛṣṭaiva paurṣeyeṣu vākyatā |</span>                    <span class="verse-line">atīndriye 'pi kiñ cid dhi satyaṃ dṛṣṭaṃ yadṛcchayā ||<span class="pb" data-page="74">&lt;74&gt;</span></span></li>
        <li id="v2,179"><span class="verse-number">2.179</span><span class="verse-line">nānyatvād iti cānena paroktād anyatocyate |</span>                    <span class="verse-line">anyo hy eṣa tadābhāsaḥ, vipakṣaṃ vānyam abravīt |</span></li>
        <li id="v2,180"><span class="verse-number">2.180</span><span class="verse-line">yad vānyasmād visaṃvādān mithyātvaṃ tatra na tv iha |</span>                    <span class="verse-line">viṣayasyāpi cānyatvāt sādhanāsaṅgataiva sā ||</span></li>
        <li id="v2,181"><span class="verse-number">2.181</span><span class="verse-line">na hy anyasyeti naikasmin mṛṣārthe 'nyamṛṣārthatā |</span>                    <span class="verse-line">vivakṣāyā mṛṣārthatve na ca vākye mṛṣārthatā ||</span></li>
        <li id="v2,182"><span class="verse-number">2.182</span><span class="verse-line">śyāmatve puṃstvavac caitat sādhāraṇye nidarśanam |<span class="pb" data-page="75">&lt;75&gt;</span></span>                    <span class="verse-line">parokter vāpi duṣṭatvād vikalpasamam ucyate ||</span></li>
        <li id="v2,183"><span class="verse-number">2.183</span><span class="verse-line">yad vā pramāṇam evedaṃ samyaktve 'nyatvam ucyate |</span>                    <span class="verse-line">dhiruddhāvyabhicāritvaṃ bādho vāpy anumānataḥ |</span></li>
        <li id="v2,184"><span class="verse-number">2.184</span><span class="verse-line">codanājanitā buddhiḥ pramāṇaṃ doṣavarjitaiḥ |</span>                    <span class="verse-line">kāraṇair janyamānatvāl liṅgāptoktyakṣabuddhivat |</span></li>
        <li id="v2,185"><span class="verse-number">2.185</span><span class="verse-line">tathānāptāpraṇītoktijanyatvād bādhavarjanāt |</span>                    <span class="verse-line">deśakālādibhedādau cāptoktipratyayo yathā ||</span></li>
        <li id="v2,186"><span class="verse-number">2.186</span><span class="verse-line">akartṛkatvasiddhyā ca hetutvaṃ sādhayiṣyate |<span class="pb" data-page="76">&lt;76&gt;</span></span>                    <span class="verse-line">evamādyavabudhyāyaṃ nānyatvād ity avocata |</span></li>
        <li id="v2,187"><span class="verse-number">2.187</span><span class="verse-line">pratyakṣas tv iti dārḍhyaṃ vā prāthamyaṃ vāpi lakṣayet |</span>                    <span class="verse-line">svarūpataḥ pramāṇatvaṃ mithyātvaṃ pararūpataḥ ||</span></li>
        <li id="v2,188"><span class="verse-number">2.188</span><span class="verse-line">jñānābhāvaś ca mithyātvaṃ dvayasyāsambhavād yadi |</span>                    <span class="verse-line">pratyakṣaṃ tatpareṣāṃ ca siddham asyānumānataḥ ||</span></li>
        <li id="v2,189"><span class="verse-number">2.189</span><span class="verse-line">yathā ca tava mithyātvaṃ sādhanaṃ sādhayed idam |</span>                    <span class="verse-line">tathā ca bādhakādhīnaṃ mithyātvam api sādhayet ||</span></li>
        <li id="v2,190"><span class="verse-number">2.190</span><span class="verse-line">dharma ity upasaṃhārye yacchreyaskarabhāṣaṇam |</span>                    <span class="verse-line">taddharmapadavācyārthanirūpaṇavivakṣayā ||<span class="pb" data-page="77">&lt;77&gt;</span></span></li>
        <li id="v2,191"><span class="verse-number">2.191</span><span class="verse-line">śreyo hi puruṣaprītiḥ sā dravyaguṇakarmabhiḥ |</span>                    <span class="verse-line">codanālakṣaṇaiḥ sādhyā tasmāt teṣv eva dharmatā ||</span></li>
        <li id="v2,192"><span class="verse-number">2.192</span><span class="verse-line">anyat sādhyam adṛṣṭvaiva yāgādīnanuniṣṭhataḥ |</span>                    <span class="verse-line">dhārmikatvasamākhyānaṃ tadyogād iti gamyate ||</span></li>
        <li id="v2,193"><span class="verse-number">2.193</span><span class="verse-line">paśvādīni ca dharmasya phalānīti vyavasthitam |</span>                    <span class="verse-line">citrāgodohanādīnāṃ tāny uktāni phalāni ca ||</span></li>
        <li id="v2,194"><span class="verse-number">2.194</span><span class="verse-line">tasmāt teṣv eva dharmatvam, dhrmāṇīti ca darśanāt |</span>                    <span class="verse-line">liṅgasaṃkhyāvinirmukto dharmaśabdo nidarśanam |<span class="pb" data-page="78">&lt;78&gt;</span></span></li>
        <li id="v2,195"><span class="verse-number">2.195</span><span class="verse-line">antaḥkaraṇavṛttau vā vāsanāyāṃ ca cetasaḥ |</span>                    <span class="verse-line">pudgaleṣu ca puṇyeṣu nṛguṇe 'pūrvajanmani ||</span></li>
        <li id="v2,196"><span class="verse-number">2.196</span><span class="verse-line">prayogo dharmaśabdasya na dṛṣṭaḥ, na ca sādhanam |</span>                    <span class="verse-line">puruṣārthasya te jñātuṃ śakyante codanādibhiḥ ||</span></li>
        <li id="v2,197"><span class="verse-number">2.197</span><span class="verse-line">na ca vastvantaraṃ śakyam apūrvaṃ svargayāgayoḥ |</span>                    <span class="verse-line">jñātuṃ sādhanabhūtaṃ vā sādhyaṃ vā nāpy ato 'nyathā |</span></li>
        <li id="v2,198"><span class="verse-number">2.198</span><span class="verse-line">śrutasādhanasādhyatvatyāgenāśrutakalpanā |</span>                    <span class="verse-line">prasajyetāsya tādrūpye vyatireke tv arūpatā ||<span class="pb" data-page="79">&lt;79&gt;</span></span></li>
        <li id="v2,199"><span class="verse-number">2.199</span><span class="verse-line">tasmāt phale pravṛttasya yāgādeḥ śaktimātrakam |</span>                    <span class="verse-line">utpattau vāpi paśvāder apūrvaṃ na tataḥ pṛthak ||</span></li>
        <li id="v2,200"><span class="verse-number">2.200</span><span class="verse-line">śaktayaḥ sarvabhāvānāṃ bhāvaśabdair viśeṣataḥ |</span>                    <span class="verse-line">nopākhyāyanta ityevaṃ nāpūrvaṃ dharmaśabdatā |</span></li>
        <li id="v2,201"><span class="verse-number">2.201</span><span class="verse-line">purastāc codanāśabdo vidhāv eva vyavasthitaḥ |</span>                    <span class="verse-line">na ca tallakṣaṇā hiṃsā pratyudāharaṇaṃ katham ||<span class="pb" data-page="80">&lt;80&gt;</span></span></li>
        <li id="v2,202"><span class="verse-number">2.202</span><span class="verse-line">codanālakṣaṇo yaś ca śyenādir hi gamyate |</span>                    <span class="verse-line">niṣedhābhāvatas tasya kathaṃ brūyād anarthatā ||</span></li>
        <li id="v2,203"><span class="verse-number">2.203</span><span class="verse-line">yady api syād vidhispṛṣṭe niṣedho naiva tādṛśaḥ |</span>                    <span class="verse-line">vijñāyate hy anarthatvaṃ ṣoḍaśigrahaṇādivat ||</span></li>
        <li id="v2,204"><span class="verse-number">2.204</span><span class="verse-line">codanālakṣaṇaṃ coktvā niṣiddhatvād virudhyate |</span>                    <span class="verse-line">śyenādāv upadiṣṭe ca hiṃsā hīti na yujyate ||</span></li>
        <li id="v2,205"><span class="verse-number">2.205</span><span class="verse-line">hiṃsā hi phalam eteṣāṃ bhinnā tebhyaḥ svarūpataḥ |</span>                    <span class="verse-line">sā hi prāṇaviyogātmā śyenas tatrāsivatpṛthak ||</span></li>
        <li id="v2,206"><span class="verse-number">2.206</span><span class="verse-line">upadeśābhidhānaṃ ca nāvidheye 'vakalpate |<span class="pb" data-page="81">&lt;81&gt;</span></span>                    <span class="verse-line">śyenāder avidhāne ca kasyānyasya vidheyatā ||</span></li>
        <li id="v2,207"><span class="verse-number">2.207</span><span class="verse-line">sarvatrāvasthito nyāyo bhāvanāṃśadvaye vidhiḥ |</span>                    <span class="verse-line">sa bādhyeta, iha ye cāmī jyotiṣṭomādayo matāḥ ||</span></li>
        <li id="v2,208"><span class="verse-number">2.208</span><span class="verse-line">dharmatvena na te 'pi syur hiṃsāsādhanakā hi te |</span>                    <span class="verse-line">na cāvidhīyamānasya phalatatsādhanāṅgatā ||</span></li>
        <li id="v2,209"><span class="verse-number">2.209</span><span class="verse-line">sādhanatvena vihitaṃ na cāvihitam ucyate |</span>                    <span class="verse-line">sādhyatvena vidhānaṃ tu naiveṣṭaṃ lokavedayoḥ ||</span></li>
        <li id="v2,210"><span class="verse-number">2.210</span><span class="verse-line">tenaivamarthaśabdasya prayojanam ihocyate |<span class="pb" data-page="82">&lt;82&gt;</span></span>                    <span class="verse-line">pravṛttau vā nivṛttau vā yā śabdaśravaṇena dhīḥ |</span></li>
        <li id="v2,211"><span class="verse-number">2.211</span><span class="verse-line">sā codaneti sāmānyaṃ lakṣaṇaṃ hṛdaye sthitam |</span>                    <span class="verse-line">pravartakagṛhītis tu syād udāharaṇārthatā ||</span></li>
        <li id="v2,212"><span class="verse-number">2.212</span><span class="verse-line">tātparye hy arthaśabdasya neyaṃ vyākhyopapadyate |</span>                    <span class="verse-line">arthagrahaṇalabhyaṃ vā tatpravartakabhāṣaṇam |</span></li>
        <li id="v2,213"><span class="verse-number">2.213</span><span class="verse-line">dharme pramāṇabhūtāyās tad vā lakṣaṇam uktavān |</span>                    <span class="verse-line">evaṃ sati vidhibhyaḥ syād vidheyārthāvadhāraṇam ||</span></li>
        <li id="v2,214"><span class="verse-number">2.214</span><span class="verse-line">niṣedhebhyo niṣedhyānām anarthatvena nirṇayaḥ |</span>                    <span class="verse-line">tenārthagrahaṇenoktā vidheyasyeha dharmatā ||</span></li>
        <li id="v2,215"><span class="verse-number">2.215</span><span class="verse-line">niṣedhyānām anarthatvam arthasiddhaṃ na sūtritam |</span>                    <span class="verse-line">tasmād ubhayam ityatra vidheyapratiṣedhyayoḥ ||</span></li>
        <li id="v2,216"><span class="verse-number">2.216</span><span class="verse-line">yāgādibrahmahatyādivargayoḥ syān nidarśanam |<span class="pb" data-page="83">&lt;83&gt;</span></span>                    <span class="verse-line">śyenādīnāṃ vidheyatvādiṣṭasyāpi ca sādhanāt ||</span></li>
        <li id="v2,217"><span class="verse-number">2.217</span><span class="verse-line">upacārād anarthatvaṃ phaladvāreṇa varṇyate |</span>                    <span class="verse-line">pratiṣiddhā hi setyatra sphuṭam etat kariṣyate ||</span></li>
        <li id="v2,218"><span class="verse-number">2.218</span><span class="verse-line">hiṃsā hīti ca yac cāpi brūte nābhicared iti |</span>                    <span class="verse-line">śyenādīnāṃ svarūpe tu nottaragranthasaṅgatiḥ ||</span></li>
        <li id="v2,219"><span class="verse-number">2.219</span><span class="verse-line">vihitatvān niṣedhasya pravṛttis teṣu durlabhā |</span>                    <span class="verse-line">yadā tu codanāśabdo vidhāveva vyavasthitaḥ |</span></li>
        <li id="v2,220"><span class="verse-number">2.220</span><span class="verse-line">tadobhayādiko granthaḥ sadhyasādhanasaṃśritaḥ |</span>                    <span class="verse-line">sādhyasādhanasambandhe vidhinā pratipādite ||</span></li>
        <li id="v2,221"><span class="verse-number">2.221</span><span class="verse-line">lakṣyamāṇatvam ubhayoḥ, dvividhaṃ ca phalaṃ kratoḥ |</span>                    <span class="verse-line">svargādi prāpyate tatra pratiṣedhānatikramāt ||</span></li>
        <li id="v2,222"><span class="verse-number">2.222</span><span class="verse-line">atikrameṇa hiṃsādi, <span class="pb" data-page="84">&lt;84&gt;</span>  śāstrāntaranirīkṣayā |</span>                    <span class="verse-line">phalāṃśe bhāvanāyāś ca pratyayo na vidhāyakaḥ ||</span></li>
        <li id="v2,223"><span class="verse-number">2.223</span><span class="verse-line">vakṣyate, jaiminiś cāha tasya lipsārthalakṣaṇā |</span>                    <span class="verse-line">tena sāmānyataḥ prāpto vidhinā na nivāritaḥ ||</span></li>
        <li id="v2,224"><span class="verse-number">2.224</span><span class="verse-line">phalāṃśopanipātinyā hiṃsāyāḥ pratiṣedhakaḥ |</span>                    <span class="verse-line">anarthaprāptihetutvaṃ bodhyate tatra yady api ||</span></li>
        <li id="v2,225"><span class="verse-number">2.225</span><span class="verse-line">śyenasvarūpaṃ nānarthas tatphalasya tv anarthatā |</span>                    <span class="verse-line">parastūbhayam ityādeḥ phalasyāpi vidheyatām ||</span></li>
        <li id="v2,226"><span class="verse-number">2.226</span><span class="verse-line">bhāvanāntargatatvād vā matvānarthatvam ākṣipat |<span class="pb" data-page="85">&lt;85&gt;</span></span>                    <span class="verse-line">naivetyetāvatā cāsya vidheyatvanirākriyā ||</span></li>
        <li id="v2,227"><span class="verse-number">2.227</span><span class="verse-line">kiṃ vidheyam idānīṃ syād āha śyenādayas tv iti |</span>                    <span class="verse-line">praśnāpākaraṇe cātra tavyo vidhivivakṣayā ||</span></li>
        <li id="v2,228"><span class="verse-number">2.228</span><span class="verse-line">prayukto na tu sādhye 'rthe, dvaye 'py anupayogataḥ |</span>                    <span class="verse-line">anarthasyāpi sādhyatvam avidheyasya hīṣyate ||</span></li>
        <li id="v2,229"><span class="verse-number">2.229</span><span class="verse-line">sādhyatvarahite ceṣṭā vidheye nityam arthatā |</span>                    <span class="verse-line">śatuś ca lakṣaṇārthatvaṃ teṣāṃ cāpy upadeśanam ||</span></li>
        <li id="v2,230"><span class="verse-number">2.230</span><span class="verse-line">bruvan sphuṭīkarotīṣṭam upadeśo hi nānyathā |<span class="pb" data-page="86">&lt;86&gt;</span></span>                    <span class="verse-line">vidhitvamādiśabdāt syād itikartavyatāsv api |</span></li>
        <li id="v2,231"><span class="verse-number">2.231</span><span class="verse-line">tasmāt phalāṃśe yā hiṃsā vaidikī sā niṣidhyate |</span>                    <span class="verse-line">aṃśadvaye tu yā nāma tanniṣedhābhidhāyinām ||</span></li>
        <li id="v2,232"><span class="verse-number">2.232</span><span class="verse-line">aviśeṣeṇa yacchāstraṃ śirovad iti cottaram |</span>                    <span class="verse-line">niṣedhenānavaṣṭabdhe viṣaye na hy anarthatā |</span></li>
        <li id="v2,233"><span class="verse-number">2.233</span><span class="verse-line">pratyakṣāder aśakyatvāt kalpyate niṣpramāṇikā |</span>                    <span class="verse-line">na hi hiṃsādyanuṣṭhāne tadānīṃ doṣadarśanam ||</span></li>
        <li id="v2,234"><span class="verse-number">2.234</span><span class="verse-line">bāhye 'pi vicikitsā tu śāstrādevopajāyate |</span>                    <span class="verse-line">hiṃsyamānasya duḥkhitvaṃ dṛśyate yan na tāvatā ||</span></li>
        <li id="v2,235"><span class="verse-number">2.235</span><span class="verse-line">karturduḥkhānumānaṃ syāt, tadānīṃ tadviparyayaḥ |</span>                    <span class="verse-line">viṣaye 'syāḥ phalaṃ yādṛk pretya krtus tathāvidham ||</span></li>
        <li id="v2,236"><span class="verse-number">2.236</span><span class="verse-line">hiṃsā kriyāviśeṣatvāt sūte śāstroktadānavat |<span class="pb" data-page="87">&lt;87&gt;</span></span>                    <span class="verse-line">ya evamāha, tasyāpi gurustrīgamanādibhiḥ ||</span></li>
        <li id="v2,237"><span class="verse-number">2.237</span><span class="verse-line">surāpānādibhiś cāpi vipakṣair vyabhicāritā |</span>                    <span class="verse-line">viruddhatā ca, yādṛgdhi dānais tādṛk phalaṃ bhavet ||</span></li>
        <li id="v2,238"><span class="verse-number">2.238</span><span class="verse-line">vidhigamyaphalāvāptiḥ, aduḥkhātmakatā tathā |</span>                    <span class="verse-line">na ca yā sampradānasya prītis tādṛk phalaṃ śrutam ||</span></li>
        <li id="v2,239"><span class="verse-number">2.239</span><span class="verse-line">dātus tena hi dṛṣṭāntaḥ sādhyahīnaḥ pratīyate |</span>                    <span class="verse-line">sampradānaṃ ca dāne te viṣayaḥ karma hiṃsane ||</span></li>
        <li id="v2,240"><span class="verse-number">2.240</span><span class="verse-line">vaiṣamyam, sampradāne tu pakṣe tv etadviruddhatā |</span>                    <span class="verse-line">prīyate sampradānaṃ hi devateti mataṃ tava ||</span></li>
        <li id="v2,241"><span class="verse-number">2.241</span><span class="verse-line">dṛṣṭānte karma dānaṃ cet, <span class="pb" data-page="88">&lt;88&gt;</span>  tasya kīdṛk phalaṃ bhavet |</span>                    <span class="verse-line">japahomādidṛṣṭāntāt parapīḍādivarjanāt ||</span></li>
        <li id="v2,242"><span class="verse-number">2.242</span><span class="verse-line">coditatvasya hetutvād viruddhāvyabhicāritā |</span>                    <span class="verse-line">vihitapratiṣiddhatve muktvānyan na ca kāraṇam ||</span></li>
        <li id="v2,243"><span class="verse-number">2.243</span><span class="verse-line">dharmādharmāvabodhasya tenāyuktānumānagīḥ |</span>                    <span class="verse-line">anugrahāc ca dharmatvaṃ pīḍātaś cāpy adharmatām ||</span></li>
        <li id="v2,244"><span class="verse-number">2.244</span><span class="verse-line">vadato japasīdhvādipānādau nobhayaṃ bhavet |</span>                    <span class="verse-line">krośatā hṛdayenāpi gurudārābhigāminām ||</span></li>
        <li id="v2,245"><span class="verse-number">2.245</span><span class="verse-line">bhūyān dharmaḥ prasajyeta bhūyasī hy upakāritā |</span>                    <span class="verse-line">anumānapradhānasya pratiṣedhānapekṣiṇaḥ ||</span></li>
        <li id="v2,246"><span class="verse-number">2.246</span><span class="verse-line">hṛdayakrośanaṃ kasmād dṛṣṭāṃ pīḍām apaśyataḥ |</span>                    <span class="verse-line">poḍātaś cāpy adharmatvaṃ tathā pīḍām adharmataḥ ||</span></li>
        <li id="v2,247"><span class="verse-number">2.247</span><span class="verse-line">anyonyāśrayam āpnoti vinā śāstreṇa sādhayan |</span>                    <span class="verse-line">evamādāv aśāstrajñomleccho nodvijate kva cit ||</span></li>
        <li id="v2,248"><span class="verse-number">2.248</span><span class="verse-line">tasya nādharmayogaḥ syāt pūrvoktā yadi kalpanā |<span class="pb" data-page="89">&lt;89&gt;</span></span>                    <span class="verse-line">tasmād anugrahaṃ pīḍāṃ tadabhāvam apāsya ca |</span></li>
        <li id="v2,249"><span class="verse-number">2.249</span><span class="verse-line">dharmādharmārthibhir nityaṃ mṛgyau vidhiniṣedhakau |</span>                    <span class="verse-line">kva cid asyā niṣiddhatvāc chaktiḥ śāstreṇa bodhitā ||</span></li>
        <li id="v2,250"><span class="verse-number">2.250</span><span class="verse-line">pratyavāyanimittatve vidhinā nāpagacchati |</span>                    <span class="verse-line">śāstreṇa na hi śaktīnām āvāpodvāpanakriyāḥ ||</span></li>
        <li id="v2,251"><span class="verse-number">2.251</span><span class="verse-line">vidyamānā hi kathyante śaktayo dravyakarmaṇām |</span>                    <span class="verse-line">tad eva cedaṃ karmeti śāstram evānudhāvatā ||</span></li>
        <li id="v2,252"><span class="verse-number">2.252</span><span class="verse-line">hiṃsādīnām adharmatvaṃ kathyate nānumānataḥ |</span>                    <span class="verse-line">evaṃ ye nipuṇaṃ prāhus tair apy etat parīkṣyatām ||</span></li>
        <li id="v2,253"><span class="verse-number">2.253</span><span class="verse-line">surāpānādibhiḥ śūdraḥ kiṃ yāti narakaṃ kṛtaiḥ |</span>                    <span class="verse-line">vaiśyastomena vā kiṃ syād viprarājanyayoḥ phalam ||</span></li>
        <li id="v2,254"><span class="verse-number">2.254</span><span class="verse-line">pañcamyām iṣṭikaraṇānmadhyāhne cāgnihotrataḥ |</span>                    <span class="verse-line">tasmād yady ādṛśaṃ karma yatphalotpattiśaktikam ||</span></li>
        <li id="v2,255"><span class="verse-number">2.255</span><span class="verse-line">śāstreṇa gamyate tasya tādṛśasyaiva tat phalam |</span>                    <span class="verse-line">hiṃsā cāṃśadvayādanyā yā tasyāḥ pratiṣedhajam ||</span></li>
        <li id="v2,256"><span class="verse-number">2.256</span><span class="verse-line">pratyavāyārthatājñānam, vidhinānyatra vāryate |<span class="pb" data-page="90">&lt;90&gt;</span></span>                    <span class="verse-line">jñānam eva ca śaktīnāṃ nāvāpodvāpanakriyāḥ ||</span></li>
        <li id="v2,257"><span class="verse-number">2.257</span><span class="verse-line">jñāyante śāstratas tāstu kriyābhedavyavasthitāḥ |</span>                    <span class="verse-line">vyavasthāḥ śaktibhedānāṃ dṛṣṭārtheṣv api karmasu ||</span></li>
        <li id="v2,258"><span class="verse-number">2.258</span><span class="verse-line">abhinnatve 'pi dṛśyante bhujeḥ svasthātur eṣv api |</span>                    <span class="verse-line">rūpābhede 'pi hiṃsāder bhedo 'ṅgānaṅgakāritaḥ ||</span></li>
        <li id="v2,259"><span class="verse-number">2.259</span><span class="verse-line">tathāpy ekaphalatvaṃ cet kriyātvāt sarvasaṅkaraḥ |</span>                    <span class="verse-line">yajitvādyaviśeṣāc ca citrādiphalatulyatā ||</span></li>
        <li id="v2,260"><span class="verse-number">2.260</span><span class="verse-line">bhedāt tatra vyavasthā ced ihāpyevaṃ bhaviṣyati |</span>                    <span class="verse-line">vidhīnāṃ vāpi sarveṣāṃ sākṣād vyavahito 'pi vā ||</span></li>
        <li id="v2,261"><span class="verse-number">2.261</span><span class="verse-line">puruṣārthaḥ phalaṃ tena nānartho 'taḥ pratīyate |</span>                    <span class="verse-line">na caiṣu śrūyate 'narthaḥ, niṣedhān na ca kalpyate ||</span></li>
        <li id="v2,262"><span class="verse-number">2.262</span><span class="verse-line">na ca prakaraṇasthatvāt puruṣārthaḥ phalaṃ bhavet |</span>                    <span class="verse-line">karmopakāraḥ kalpyas tu dṛṣṭo 'dṛṣṭo 'tha vā punaḥ ||<span class="pb" data-page="91">&lt;91&gt;</span></span></li>
        <li id="v2,263"><span class="verse-number">2.263</span><span class="verse-line">kalpanāvasaras tatra nānarthasyānapekṣaṇāt |</span>                    <span class="verse-line">kratvarthaś cāpi saṃskāraḥ paśor nārādupakriyā ||</span></li>
        <li id="v2,264"><span class="verse-number">2.264</span><span class="verse-line">dṛṣṭaiva tv avadānānāṃ niṣpattiḥ kratvapekṣitā |</span>                    <span class="verse-line">abhicāre 'py upāyasthā hiṃsā nādharma ucyate |</span></li>
        <li id="v2,265"><span class="verse-number">2.265</span><span class="verse-line">tasmād anaṅgabhūtāyāṃ hiṃsāyām etad ucyate |</span>                    <span class="verse-line">uddeśāc ca phalatvena śyenādau na vidhīyate ||</span></li>
        <li id="v2,266"><span class="verse-number">2.266</span><span class="verse-line">bhāvanāvidhir apy eva phalāṃśād vinivartate |</span>                    <span class="verse-line">ataḥ svato na dharmatvaṃ śyenāder nāpy adharmatā ||</span></li>
        <li id="v2,267"><span class="verse-number">2.267</span><span class="verse-line">phalānarthānubandhitvāt taddvāreṇopacaryate |</span>                    <span class="verse-line">nirākāṅkṣasya caikena śyenasya na phaladvayam ||<span class="pb" data-page="92">&lt;92&gt;</span></span></li>
        <li id="v2,268"><span class="verse-number">2.268</span><span class="verse-line">tasmāt kriyāntarād eva hiṃsāto 'nartha ucyate |</span>                    <span class="verse-line">phalato 'pi ca yatkarma nānarthenānubadhyate ||</span></li>
        <li id="v2,269"><span class="verse-number">2.269</span><span class="verse-line">kevalaprītihetutvāt taddharmatvena hīṣyate |</span>                    <span class="verse-line">nanu ceṣṭābhyupāyatvāt śyenāder dharmatā bhavet ||</span></li>
        <li id="v2,270"><span class="verse-number">2.270</span><span class="verse-line">phalaṃ tāvad adharmo 'sya śyenādeḥ sampradhāryate |</span>                    <span class="verse-line">yadi yeneṣṭasiddhiḥ syād anuṣṭhānānubandhinī ||</span></li>
        <li id="v2,271"><span class="verse-number">2.271</span><span class="verse-line">tasya dharmatvam ucyeta tataḥ śyenādivarjanam |</span>                    <span class="verse-line">yadā tu codanāgamyaḥ kāryākāryānapekṣayā ||</span></li>
        <li id="v2,272"><span class="verse-number">2.272</span><span class="verse-line">dharmaḥ prītinimittaṃ syāt tadā śyene 'pi dharmatā |</span>                    <span class="verse-line">yadi tv aprītihetur yaḥ sākṣād vyavahito 'pi vā ||</span></li>
        <li id="v2,273"><span class="verse-number">2.273</span><span class="verse-line">so 'dharmaś codanārthaḥ syāt tadā śyene 'py adharmatā |</span>                    <span class="verse-line">yas tu hiṃsātvasādharmyād bāhyavaccodanāsv api ||</span></li>
        <li id="v2,274"><span class="verse-number">2.274</span><span class="verse-line">vaded anarthahetutvaṃ tasyāpy āgamabādhanam |</span>                    <span class="verse-line">tam anādṛtya yo brūyād yāgāder apy asau vadet ||</span></li>
        <li id="v2,275"><span class="verse-number">2.275</span><span class="verse-line">svargādisādhanāśaktiṃ kriyātvād bhojanādivat |<span class="pb" data-page="93">&lt;93&gt;</span></span>                    <span class="verse-line">gītāmantrārthavādair yā kalpyate 'narthahetutā ||</span></li>
        <li id="v2,276"><span class="verse-number">2.276</span><span class="verse-line">pratyakṣaśrutibādhyatvāt sānyārthatvena nīyate |</span>                    <span class="verse-line">śiṣyān pratyaviśiṣṭatvāt sūtravaidikavākyayoḥ ||</span></li>
        <li id="v2,277"><span class="verse-number">2.277</span><span class="verse-line">aśakteś cobhayoḥ sāmyān na sūtreṣv ity anuttaram |</span>                    <span class="verse-line">prāguktaparisaṃkhyāyāḥ phalam etat prakāśyate ||</span></li>
        <li id="v2,278"><span class="verse-number">2.278</span><span class="verse-line">sūtreṣu hy anayā yuktyā gatir eṣāpi yujyate |</span>                    <span class="verse-line">tasmād āvartate sūtram, tantraṃ vā śaktibhedataḥ ||<span class="pb" data-page="94">&lt;94&gt;</span></span></li>
        <li id="v2,279"><span class="verse-number">2.279</span><span class="verse-line">ekadeśānumānād vā dve sūtre parikalpite |</span>                    <span class="verse-line">itaretarasāmīpyād etāv eva parasparam ||</span></li>
        <li id="v2,280"><span class="verse-number">2.280</span><span class="verse-line">kalpyete vākyaśeṣāya nānyāvayavakalpanā |</span>                    <span class="verse-line">viśiṣṭārthānuvāditvād atha vety api bhāṣite ||</span></li>
        <li id="v2,281"><span class="verse-number">2.281</span><span class="verse-line">vākyabhedaḥ sa eveti saṃjñātantratvam uttaram |</span>                    <span class="verse-line">arthaṃ vā pratyupādānāt saṃjñālakṣaṇaśabdayoḥ |</span></li>
        <li id="v2,282"><span class="verse-number">2.282</span><span class="verse-line">tantraṃ lakṣaṇaśabdo vā vācyo dharmārthaśabdayoḥ |</span>                    <span class="verse-line">dharme sāmānyataḥ siddhe pramāṇaṃ kathyate yadā ||</span></li>
        <li id="v2,283"><span class="verse-number">2.283</span><span class="verse-line">vṛttam eva tadārthatvaṃ kimarthaṃ punarucyate |<span class="pb" data-page="95">&lt;95&gt;</span></span>                    <span class="verse-line">codanālakṣaṇatvasya dharmaṃ prati vidheyatā ||</span></li>
        <li id="v2,284"><span class="verse-number">2.284</span><span class="verse-line">labhyate 'rthānuvādena saṃśayo hy anyathā bhavet |</span>                    <span class="verse-line">tathā ca ye 'py anarthasya sādhanatvena kalpitāḥ ||</span></li>
        <li id="v2,285"><span class="verse-number">2.285</span><span class="verse-line">niṣedhais te 'pi dharmāḥ syuś codanālakṣaṇatvataḥ |</span>                    <span class="verse-line">tasmād arthāparityāgād ekārthagrahaṇaṃ yathā ||</span></li>
        <li id="v2,286"><span class="verse-number">2.286</span><span class="verse-line">labhyate vacanavyaktyā sā syād arthānuvādataḥ |</span>                    <span class="verse-line">viśeṣaṇād vinā caitadarthasāmarthyakāritam ||<span class="pb" data-page="96">&lt;96&gt;</span></span></li>
        <li id="v2,287">
          <span class="verse-number">2.287</span>
          <span class="verse-line">kathyate bhāṣyakāreṇa phalaṃ hiṃsādivarjanam ||</span>
        </li>
      </ol>
      <h1 id="section_3_nimittasūtra_NMS">Chapter 3 nimittasūtra NMS</h1>
      <ol class="verses" start="1">
        <li id="v3,1"><span class="verse-number">3.1</span><span class="verse-line">pratijñāvyatirekeṇa bhāṣyakāreṇa yady api |</span>                    <span class="verse-line">vakṣyamāṇā svapakṣasya yuktiḥ pūrvaṃ nidarśitā ||</span></li>
        <li id="v3,2"><span class="verse-number">3.2</span><span class="verse-line">pratijñāmātram ityetajjaiminer matam ucyate |</span>                    <span class="verse-line">vṛttikāro 'dhikaṃ vāpi bhūtādi dvāram abravīt ||</span></li>
      </ol>
      <h1 id="section_4_pratyakṣasūtra_PAS">Chapter 4 pratyakṣasūtra PAS</h1>
      <ol class="verses" start="1">
        <li id="v4,1"><span class="verse-number">4.1</span><span class="verse-line">varṇyate sūtrabhedena yena pratyakṣalakṣaṇam |</span>                    <span class="verse-line">tena sūtrasya sambandho vācyaḥ pūrvapratijñayā ||</span></li>
        <li id="v4,2"><span class="verse-number">4.2</span><span class="verse-line">lakṣaṇasyābhidhānaṃ tu kenāṃśenopayujyate |</span>                    <span class="verse-line">kimarthaṃ cānumānāder lakṣaṇaṃ nātra kathyate ||</span></li>
        <li id="v4,3"><span class="verse-number">4.3</span><span class="verse-line">na tāvad apramāṇatvaṃ teṣāṃ nāpy akṣabuddhiṣu |</span>                    <span class="verse-line">śakyate 'ntargatir vaktuṃ na ca lakṣaṇatulyatā ||</span></li>
        <li id="v4,4"><span class="verse-number">4.4</span><span class="verse-line">na cāpi siddhir eṣāṃ syād arthāt pratyakṣalakṣaṇāt |</span>                    <span class="verse-line">na hi tatpūrvakaṃ sarvaṃ pramāṇam iti niścitam ||</span></li>
        <li id="v4,5"><span class="verse-number">4.5</span><span class="verse-line">pratyakṣalakṣaṇoktiś ca nānumānādilakṣaṇāt |</span>                    <span class="verse-line">vinā na sidhyatītyevamarthākṣepo na yujyate ||<span class="pb" data-page="98">&lt;98&gt;</span></span></li>
        <li id="v4,6"><span class="verse-number">4.6</span><span class="verse-line">tadetatpūrvakatve dhīr na ca tallakṣaṇād bhavet |</span>                    <span class="verse-line">tadukter vānumānādi kiṃ na syāt tadapūrvakam ||</span></li>
        <li id="v4,7"><span class="verse-number">4.7</span><span class="verse-line">na ca lakṣaṇabhedasya svarūpe yat tayor api |</span>                    <span class="verse-line">pratyakṣalakṣaṇād eṣāṃ kathañ cid avadhāraṇā ||</span></li>
        <li id="v4,8"><span class="verse-number">4.8</span><span class="verse-line">prasiddhatvād avācyatvaṃ pratyakṣe 'pi prasajyate |</span>                    <span class="verse-line">tenānyaparisaṃkhyārthaṃ sūtraṃ mūḍhena vocyate ||</span></li>
        <li id="v4,9"><span class="verse-number">4.9</span><span class="verse-line">na tv ekaṃ lakṣayed eṣu buddhipūrvaṃ kathañ cana |</span>                    <span class="verse-line">sambhavaty ekavākyatve vākyabhedaś ca neṣyate ||</span></li>
        <li id="v4,10"><span class="verse-number">4.10</span><span class="verse-line">na cāpy etena sūtreṇa pratyakṣaṃ lakṣyate sphuṭam |</span>                    <span class="verse-line">tadābhāse 'pi tulyatvāt, svapnajñānaikavarjanāt ||</span></li>
        <li id="v4,11"><span class="verse-number">4.11</span><span class="verse-line">taddhīndriyārthasambandhavyāpāreṇa vinā bhavet |</span>                    <span class="verse-line">kena cit samprayoge tu bhrāntyādi syān niyogataḥ ||<span class="pb" data-page="99">&lt;99&gt;</span></span></li>
        <li id="v4,12"><span class="verse-number">4.12</span><span class="verse-line">grāhyeṇānyena vety etat kṛtaṃ naiva viśeṣaṇam |</span>                    <span class="verse-line">samprayogasya yena syād viśeṣo vakṣyamāṇavat ||</span></li>
        <li id="v4,13"><span class="verse-number">4.13</span><span class="verse-line">asāmarthya ca matvāsya vṛttikāreṇa lakṣaṇe |</span>                    <span class="verse-line">tatsamprayoga ityevaṃ pāṭhāntaramṛdāhṛtam ||</span></li>
        <li id="v4,14"><span class="verse-number">4.14</span><span class="verse-line">tenānyenāpi saṃyoge cakṣurāder yadutthitam |</span>                    <span class="verse-line">viṣayāntaravijñānaṃ tatpratyakṣaṃ prasajyate ||</span></li>
        <li id="v4,15"><span class="verse-number">4.15</span><span class="verse-line">satsamprayoganirdeśo vyarthaś ced, etad eva hi |</span>                    <span class="verse-line">pratipādyaṃ parasyāpi lakṣaṇāsiddhir eva ca ||</span></li>
        <li id="v4,16"><span class="verse-number">4.16</span><span class="verse-line">svapnādīnāṃ nivṛttir vā phalaṃ tasya bhaviṣyati |</span>                    <span class="verse-line">tasmād vidhyanuvāditvaṃ nānukte lakṣaṇe bhavet ||</span></li>
        <li id="v4,17"><span class="verse-number">4.17</span><span class="verse-line">tena naiṣā vacovyaktir yatsatīndriyasaṅgame |<span class="pb" data-page="100">&lt;100&gt;</span></span>                    <span class="verse-line">vijñānaṃ jāyate tasya pratyakṣatvaṃ pratīyatām ||</span></li>
        <li id="v4,18"><span class="verse-number">4.18</span><span class="verse-line">pratyakṣaṃ yajjane siddhaṃ tasyaivandharmakatvataḥ |</span>                    <span class="verse-line">vidyamānopalambhatvaṃ tena dharme nimittatā ||</span></li>
        <li id="v4,19"><span class="verse-number">4.19</span><span class="verse-line">evaṃlakṣaṇatvaṃ ca na svarūpavivakṣayā |</span>                    <span class="verse-line">evaṃliṅgakam ityetad bhāṣyakāreṇa varṇyate ||</span></li>
        <li id="v4,20"><span class="verse-number">4.20</span><span class="verse-line">yato 'sti tatra dharmo 'yaṃ vidyamānopalambhanam |</span>                    <span class="verse-line">tasmāt tena prasiddhena gamyatām animittatā ||</span></li>
        <li id="v4,21"><span class="verse-number">4.21</span><span class="verse-line">pratyakṣatvamado hetuḥ śeṣaṃ hetuprasiddhaye |<span class="pb" data-page="101">&lt;101&gt;</span></span>                    <span class="verse-line">asmād ādau prasiddhatvād yogyartham abhidhīyate ||</span></li>
        <li id="v4,22"><span class="verse-number">4.22</span><span class="verse-line">prakṛtena ca sambandhaḥ śeṣāprāmāṇyadarśanāt |</span>                    <span class="verse-line">tadaprāmāṇyasiddhiś ca sambandhāder anīkṣaṇāt ||</span></li>
        <li id="v4,23"><span class="verse-number">4.23</span><span class="verse-line">śakyam anyāpramāṇatvam iti sūtrair na paṭhyate |</span>                    <span class="verse-line">na ca paryanuyogo 'tra lakṣaṇānupayogataḥ ||</span></li>
        <li id="v4,24"><span class="verse-number">4.24</span><span class="verse-line">na ca nyūnātirekādiprasaṅgo lakṣaṇaṃ prati |<span class="pb" data-page="102">&lt;102&gt;</span></span>                    <span class="verse-line">sarvathā lokasiddhatvād dharmo 'yaṃ tāvad iṣyate ||</span></li>
        <li id="v4,25"><span class="verse-number">4.25</span><span class="verse-line">tataś ca mṛgatṛṣṇādi na pratyakṣaṃ prasajyate |</span>                    <span class="verse-line">animittaprasaṅgas tu tasyāpi na nivāryate ||</span></li>
        <li id="v4,26"><span class="verse-number">4.26</span><span class="verse-line">atītānāgate 'py arthe sūkṣme vyavahite 'pi ca |</span>                    <span class="verse-line">pratyakṣaṃ yoginām iṣṭaṃ kaiś cin muktātmanām api ||</span></li>
        <li id="v4,27"><span class="verse-number">4.27</span><span class="verse-line">vidyamānopalambhatvam asiddhaṃ tatra tān prati |</span>                    <span class="verse-line">bhaviṣyattvasya vā hetor tadgrāhyair vyabhicāritā ||</span></li>
        <li id="v4,28"><span class="verse-number">4.28</span><span class="verse-line">mā bhūtāmiti tenāha lokasiddhaṃ sad ity ayam |</span>                    <span class="verse-line">na lokavyatiriktaṃ hi pratyakṣaṃ yoginām api ||</span></li>
        <li id="v4,29"><span class="verse-number">4.29</span><span class="verse-line">pratyakṣatvena tasyāpi vidyamānopalambhanam |</span>                    <span class="verse-line">satsamprayogajatvaṃ vāpy asmatpratyakṣavad bhavet ||<span class="pb" data-page="103">&lt;103&gt;</span></span></li>
        <li id="v4,30"><span class="verse-number">4.30</span><span class="verse-line">teṣām avartamāne 'rthe vā nāmotpadyate matiḥ |</span>                    <span class="verse-line">pratyakṣaṃ sā tatas tv eva nābhilāṣasmṛtādivat ||</span></li>
        <li id="v4,31"><span class="verse-number">4.31</span><span class="verse-line">loke cāpy aprasiddhatvāt pratyakṣatvapramāṇataḥ |</span>                    <span class="verse-line">pratibhāvad dvayāsattvaṃ sad ity etena kathyate ||</span></li>
        <li id="v4,32"><span class="verse-number">4.32</span><span class="verse-line">laukikī pratibhā yadvat pratyakṣādyanapekṣiṇī |</span>                    <span class="verse-line">na niścayāya paryāptā tathā syād yoginām api ||</span></li>
        <li id="v4,33"><span class="verse-number">4.33</span><span class="verse-line">avidyamānasaṃyogāt syāc cet pratyakṣadhīḥ kva cit |</span>                    <span class="verse-line">bhaviṣyaty api dharme syāc chaktety āha sad ity ayam ||<span class="pb" data-page="104">&lt;104&gt;</span></span></li>
        <li id="v4,34"><span class="verse-number">4.34</span><span class="verse-line">pratyakṣaḥ prāganuṣṭhānān na dharmo 'nuṣṭhito 'pi vā |</span>                    <span class="verse-line">phalasādhanarūpeṇa tadānīṃ yena nāsty asau ||</span></li>
        <li id="v4,35"><span class="verse-number">4.35</span><span class="verse-line">asmatpratyakṣavac cāpi vidyamānopalambhanam |</span>                    <span class="verse-line">pratyakṣaṃ dhyāyināṃ dharme pratyakṣatvāc ca neṣyate ||</span></li>
        <li id="v4,36"><span class="verse-number">4.36</span><span class="verse-line">avidyamānasaṃyogāt pratyakṣatvanirākṛtiḥ |</span>                    <span class="verse-line">yogināṃ kena labhyeta neṣṭaṃ sadgrahaṇaṃ yadi ||<span class="pb" data-page="105">&lt;105&gt;</span></span></li>
        <li id="v4,37"><span class="verse-number">4.37</span><span class="verse-line">saptamyāpi tu labhyeta sadarthaḥ, kalpanā punaḥ |</span>                    <span class="verse-line">pareṣāṃ vāraṇīyeti yatno jaimininā kṛtaḥ ||</span></li>
        <li id="v4,38"><span class="verse-number">4.38</span><span class="verse-line">samyagarthe ca saṃśabdo duṣprayoganivāraṇaḥ |</span>                    <span class="verse-line">prayoga indriyāṇāṃ ca vyāpāro 'rtheṣu kathyate ||</span></li>
        <li id="v4,39"><span class="verse-number">4.39</span><span class="verse-line">duṣṭatvāc chuktikāyogo vāryate, rajatekṣaṇāt |</span>                    <span class="verse-line">evaṃ saty anuvādatvaṃ lakṣaṇasyāpi sambhavet ||</span></li>
        <li id="v4,40"><span class="verse-number">4.40</span><span class="verse-line">tataś cāprāpyakāritvād yad bauddhaiḥ śrotracakṣuṣoḥ |<span class="pb" data-page="106">&lt;106&gt;</span></span>                    <span class="verse-line">lakṣaṇāvyāptisiddhyarthaṃ saṃyogo neti kīrtyate ||</span></li>
        <li id="v4,41"><span class="verse-number">4.41</span><span class="verse-line">prāpyagrahaṇapakṣe hi sāntarāgrahaṇaṃ kila |</span>                    <span class="verse-line">adhiṣṭānādhikaś cārtho na gṛhyeta tvagādivat ||</span></li>
        <li id="v4,42"><span class="verse-number">4.42</span><span class="verse-line">vyāpāramātravācitvād aviruddhaṃ tad atra naḥ |</span>                    <span class="verse-line">yadi vārthārjavasthānaṃ samprayogo 'tra varṇyate ||</span></li>
        <li id="v4,43"><span class="verse-number">4.43</span><span class="verse-line">yogyatālakṣaṇo vācyaḥ saṃyogaḥ kāryalakṣitaḥ |</span>                    <span class="verse-line">sāṃkhyādīn vā vinirjitya prāptipakṣo 'tra dūṣyatām ||</span></li>
        <li id="v4,44"><span class="verse-number">4.44</span><span class="verse-line">tayoś ca prāpyakāritvam indriyatvāt tvagādivat |</span>                    <span class="verse-line">ke cit tayoḥ śarīrāc ca bahirvṛttiṃ pracakṣate ||</span></li>
        <li id="v4,45"><span class="verse-number">4.45</span><span class="verse-line">cikitsādiprayogaś ca yo 'dhiṣṭhāne prayujyate |</span>                    <span class="verse-line">so 'pi tasyaiva saṃskāra ādheyasyopakārakaḥ ||</span></li>
        <li id="v4,46"><span class="verse-number">4.46</span><span class="verse-line">taddeśaś cāpi saṃskāraḥ sarvavyāptyartha ucyate |<span class="pb" data-page="107">&lt;107&gt;</span></span>                    <span class="verse-line">cakṣurādyupakāraś ca pādādāv api dṛśyate ||</span></li>
        <li id="v4,47"><span class="verse-number">4.47</span><span class="verse-line">tasmān naikāntataḥ śakyaṃ saṃskārāt tatra vartanam |</span>                    <span class="verse-line">bahirvṛttis tayoś ceṣṭā pṛthvagrā santatāpi ca ||</span></li>
        <li id="v4,48"><span class="verse-number">4.48</span><span class="verse-line">adhiṣṭhānādhikaṃ tena gṛhyate yatra yādṛśam |</span>                    <span class="verse-line">pṛthutvaṃ vṛttibhāge syād, dūre 'pi grahaṇaṃ tathā ||</span></li>
        <li id="v4,49"><span class="verse-number">4.49</span><span class="verse-line">dīpaprabhā yathā tasmin vinaśyati vinaśyati |</span>                    <span class="verse-line">tathā bahirgatāpy eṣā mūlacchedād vinaśyati ||</span></li>
        <li id="v4,50"><span class="verse-number">4.50</span><span class="verse-line">adhiṣṭhānapidhāne tu saty apy ucchinnayatnayā |</span>                    <span class="verse-line">tayārtho 'nupanītatvād ātmanā nānubhūyate ||</span></li>
        <li id="v4,51"><span class="verse-number">4.51</span><span class="verse-line">vicchinna iti buddhiḥ syād adhiṣṭhānam apekṣya ca |</span>                    <span class="verse-line">śabde tv ādhikyavicchedau bhrāntyaivoktāv asambhavāt ||<span class="pb" data-page="108">&lt;108&gt;</span></span></li>
        <li id="v4,52"><span class="verse-number">4.52</span><span class="verse-line">puruṣendriyaśabdau ca vyavadhānena kalpitau |</span>                    <span class="verse-line">puruṣo laukiko vā syād yo vāsmin sādhayiṣyate ||<span class="pb" data-page="109">&lt;109&gt;</span></span></li>
        <li id="v4,53"><span class="verse-number">4.53</span><span class="verse-line">vikriyā jñānarūpāsya na nityatve virotsyate |</span>                    <span class="verse-line">buddhijanmeti cāpy āha jāyamānapramāṇatām ||</span></li>
        <li id="v4,54"><span class="verse-number">4.54</span><span class="verse-line">vyāpāraḥ kārakāṇāṃ hi dṛṣṭo janmātirekataḥ |</span>                    <span class="verse-line">pramāṇe 'pi tathā mā bhūd iti janma vivakṣyate ||</span></li>
        <li id="v4,55"><span class="verse-number">4.55</span><span class="verse-line">na hi tat kṣaṇam apy āste, jāyate vāpramātmakam |</span>                    <span class="verse-line">yenārthagrahaṇe paścād vyāpriyetendriyādivat ||</span></li>
        <li id="v4,56"><span class="verse-number">4.56</span><span class="verse-line">tena janmaiva viṣaye buddher vyāpāra iṣyate |</span>                    <span class="verse-line">tad eva ca pramārūpaṃ tadvatī karaṇaṃ ca dhīḥ ||</span></li>
        <li id="v4,57"><span class="verse-number">4.57</span><span class="verse-line">janma cāvyatirekeṇa bhāṣyakāreṇa varṇitam |<span class="pb" data-page="110">&lt;110&gt;</span></span>                    <span class="verse-line">tac ca bhūtabhaviṣyattvāt kṛtaṃ buddher viśeṣaṇam ||</span></li>
        <li id="v4,58"><span class="verse-number">4.58</span><span class="verse-line">yadāpy aulūkyasiddhāntāt samavāyasya janmatā |</span>                    <span class="verse-line">buddhis tatrendriyādhīnā tena pratyakṣamaśnute ||</span></li>
        <li id="v4,59"><span class="verse-number">4.59</span><span class="verse-line">pramāṇaphalabhāvaś ca yayeṣṭaṃ parikalpyatām |</span>                    <span class="verse-line">sarvathāpy animittatvaṃ vidyamānopalambhanāt ||</span></li>
        <li id="v4,60"><span class="verse-number">4.60</span><span class="verse-line">yadvendriyaṃ pramāṇaṃ syāt tasya vārthena saṅgatiḥ |</span>                    <span class="verse-line">manaso vendriyair yoga ātmanā sarva eva vā ||</span></li>
        <li id="v4,61"><span class="verse-number">4.61</span><span class="verse-line">tadā jñānaṃ phalam, tatra vyāpārāc ca pramāṇatā |</span>                    <span class="verse-line">vyāpāro na yadā teṣāṃ tadā notpadyate phalam ||</span></li>
        <li id="v4,62"><span class="verse-number">4.62</span><span class="verse-line">na ca sarvātmanākṣeṇa sambandho 'rthasya vidyate |<span class="pb" data-page="111">&lt;111&gt;</span></span>                    <span class="verse-line">yena sarvārthabodhaḥ syāt tatpramāṇābhidhāyinām ||</span></li>
        <li id="v4,63"><span class="verse-number">4.63</span><span class="verse-line">prāptimātraṃ hi sambandho nendriyasyābhyupeyate |</span>                    <span class="verse-line">mā bhūt kāraṇamātreṇa tvacā rūpāvadhāraṇam ||</span></li>
        <li id="v4,64"><span class="verse-number">4.64</span><span class="verse-line">yathā pramāṇaniṣpattau yogyatvād indriyārthayoḥ |</span>                    <span class="verse-line">niyatā saṅgatir hetuḥ phale 'py evaṃ bhaviṣyati ||</span></li>
        <li id="v4,65"><span class="verse-number">4.65</span><span class="verse-line">yogasya dvyāśrayatve 'pi bhavatyanyatarāśrayaḥ |</span>                    <span class="verse-line">vyapadeśaḥ, atha vāpy akṣaṃ tatrāsādhāraṇaṃ bhavet ||<span class="pb" data-page="112">&lt;112&gt;</span></span></li>
        <li id="v4,66"><span class="verse-number">4.66</span><span class="verse-line">saṃyoge tv ātmamanasoḥ syāc ced viṣayabhinnatā |</span>                    <span class="verse-line">pramāṇaphalayoḥ, nāsau, arthe hi vyāpṛtaṃ dvayam ||</span></li>
        <li id="v4,67"><span class="verse-number">4.67</span><span class="verse-line">athāpy āśraya iṣṭas te na yogād viṣayāntaram |</span>                    <span class="verse-line">ātmasthatvena vijñānaṃ na bhinnaviṣayaṃ tataḥ ||</span></li>
        <li id="v4,68"><span class="verse-number">4.68</span><span class="verse-line">prakṛṣṭasādhanatvāc ca pratyāsatteḥ sa eva naḥ |</span>                    <span class="verse-line">karaṇaṃ tena nānyatra kārake syāt pramāṇatā ||</span></li>
        <li id="v4,69"><span class="verse-number">4.69</span><span class="verse-line">pramāṇe sarvasaṃyoge doṣo naiko 'pi vidyate |</span>                    <span class="verse-line">pramāṇaṃ tv indriyaṃ yasya tasyaiko viṣayaḥ sphuṭaḥ ||</span></li>
        <li id="v4,70"><span class="verse-number">4.70</span><span class="verse-line">pramāṇaphalate buddhyor viśeṣaṇaviśeṣyayoḥ |</span>                    <span class="verse-line">yadā tadāpi pūrvoktā bhinnārthatvanirākriyā ||<span class="pb" data-page="113">&lt;113&gt;</span></span></li>
        <li id="v4,71"><span class="verse-number">4.71</span><span class="verse-line">viśeṣaṇe tu boddhavye yadālocanamātrakam |</span>                    <span class="verse-line">prasūte niścayaṃ paścāt tasya prāmāṇyakalpanā ||</span></li>
        <li id="v4,72"><span class="verse-number">4.72</span><span class="verse-line">niścayas tu phalaṃ tatra, nāsāv ālocite tadā |</span>                    <span class="verse-line">tadā naiva pramāṇatvaṃ syād arthānavadhāraṇāt ||</span></li>
        <li id="v4,73"><span class="verse-number">4.73</span><span class="verse-line">hānādibuddhiphalatā pramāṇaṃ ced viśeṣyadhīḥ |</span>                    <span class="verse-line">upakārādisaṃsmṛtyā vyavāyaś cet, iyaṃ phalam ||</span></li>
        <li id="v4,74"><span class="verse-number">4.74</span><span class="verse-line">viṣayaikatvam icchaṃs tu yaḥ pramāṇaṃ phalaṃ vadet |</span>                    <span class="verse-line">sādhyasādhanayor bhedo laukikas tena bādhitaḥ ||</span></li>
        <li id="v4,75"><span class="verse-number">4.75</span><span class="verse-line">chedane khadiraprāpte palāśe na cchidā yathā |</span>                    <span class="verse-line">tathaiva paraśor loke cchidayā saha naikatā ||<span class="pb" data-page="114">&lt;114&gt;</span></span></li>
        <li id="v4,76"><span class="verse-number">4.76</span><span class="verse-line">bhavate bhedahānena rucitā viṣayaikatā |</span>                    <span class="verse-line">tattyāgena parebhyas tu bhedo rucim upāgataḥ ||</span></li>
        <li id="v4,77"><span class="verse-number">4.77</span><span class="verse-line">karaṇatvopacāras tu phale cet kalpyate tvayā |</span>                    <span class="verse-line">kathañ cid viṣayaikatvaṃ parair vā kiṃ na kalpyate ||</span></li>
        <li id="v4,78"><span class="verse-number">4.78</span><span class="verse-line">paricchedaphalatvena vṛttasyānantarasya naḥ |</span>                    <span class="verse-line">pramāṇatvaṃ bhavej jñāne pramāṇe tu paraṃ phalam ||</span></li>
        <li id="v4,79"><span class="verse-number">4.79</span><span class="verse-line">svasaṃvittiphalatvaṃ tu tanniṣedhān na yujyate |</span>                    <span class="verse-line">pramāṇe viṣayākāre bhinnārthatvān na yujyate ||<span class="pb" data-page="115">&lt;115&gt;</span></span></li>
        <li id="v4,80"><span class="verse-number">4.80</span><span class="verse-line">svākāraś ca svasaṃvittiṃ muktvā nānyaḥ pratīyate |</span>                    <span class="verse-line">prāmāṇyaṃ yasya kalpyeta svasaṃvittiphalaṃ prati ||</span></li>
        <li id="v4,81"><span class="verse-number">4.81</span><span class="verse-line">svākārasya paricchedo na cākārāntarād vinā |</span>                    <span class="verse-line">tasyāpy evaṃ tathā ca syān nākārāntaḥ kadā cana ||</span></li>
        <li id="v4,82"><span class="verse-number">4.82</span><span class="verse-line">na cāsañcetitaḥ sattāṃ svākāraḥ pratipadyate |</span>                    <span class="verse-line">grāhye ca viṣayākāre grāhako 'nyo na labhyate ||</span></li>
        <li id="v4,83"><span class="verse-number">4.83</span><span class="verse-line">manasas tv indriyatvena pratyakṣā dhīḥ sukhādiṣu |</span>                    <span class="verse-line">manasā samprayukto hi tāny ātmā pratipadyate ||</span></li>
        <li id="v4,84"><span class="verse-number">4.84</span><span class="verse-line">sambaddhaṃ vartamānaṃ ca grahyate cakṣurādinā |</span>                    <span class="verse-line">sāmānyaṃ vā viśeṣo vā grāhyaṃ nāto 'tra kalpyate ||<span class="pb" data-page="116">&lt;116&gt;</span></span></li>
        <li id="v4,85"><span class="verse-number">4.85</span><span class="verse-line">lakṣaṇaṃ yac ca yair uktaṃ pratyakṣe laukike sati |</span>                    <span class="verse-line">vidyamānopalambhitvāt sarvasyaivānimittatā ||</span></li>
        <li id="v4,86"><span class="verse-number">4.86</span><span class="verse-line">nirvikalpakapakṣe tu sutarām animittatā |</span>                    <span class="verse-line">sādhyasādhanasambandho nāvikalpya hi gṛhyate ||</span></li>
        <li id="v4,87"><span class="verse-number">4.87</span><span class="verse-line">kathaṃ pratyakṣapūrvatvam anumānādi no bhavet |</span>                    <span class="verse-line">yadā smṛtyasamarthatvān nirvikalpendriyasya dhīḥ ||</span></li>
        <li id="v4,88"><span class="verse-number">4.88</span><span class="verse-line">na cāvikalpya liṅgasya liṅgisambandhayos tathā |</span>                    <span class="verse-line">gṛhītiḥ, <span class="pb" data-page="117">&lt;117&gt;</span>  upamāne 'pi sādṛśyagrahaṇāt smṛteḥ ||</span></li>
        <li id="v4,89"><span class="verse-number">4.89</span><span class="verse-line">arthāpattiḥ punaḥ prāyo nānyadṛṣṭe 'rtha iṣyate |</span>                    <span class="verse-line">pravartate ca yaṃ dṛṣṭvā so 'py arthaḥ savikalpakaḥ ||</span></li>
        <li id="v4,90"><span class="verse-number">4.90</span><span class="verse-line">yatra cānumitaṃ liṅgaṃ sūryagatyādi liṅgi ca |</span>                    <span class="verse-line">tatra pratyakṣapūrvatvaṃ katham adhyavasīyate ||</span></li>
        <li id="v4,91"><span class="verse-number">4.91</span><span class="verse-line">pratyakṣāvagate cārthe kutas teṣāṃ pramāṇatā |</span>                    <span class="verse-line">tair yadā sa pratīyeta tadā nākṣasya gocaraḥ ||</span></li>
        <li id="v4,92"><span class="verse-number">4.92</span><span class="verse-line">atha kasya cid arthasya jñānāt tatpūrvatā bhavet |</span>                    <span class="verse-line">tadārthasya bhaviṣyattvaṃ na syād ajñānakāraṇam ||<span class="pb" data-page="118">&lt;118&gt;</span></span></li>
        <li id="v4,93"><span class="verse-number">4.93</span><span class="verse-line">vartamāne hi kasmiṃś cid vijñāte 'rthe 'kṣabuddhibhiḥ |</span>                    <span class="verse-line">liṅgād avidyamāno 'pi dharmo gamyeta tais tadā ||</span></li>
        <li id="v4,94"><span class="verse-number">4.94</span><span class="verse-line">pratyakṣeṇa gṛhītvā ca varṇān vede 'pi gṛhyate |</span>                    <span class="verse-line">prameyam iti so 'pi syāt tatpūrvatvād akāraṇam ||</span></li>
        <li id="v4,95"><span class="verse-number">4.95</span><span class="verse-line">ke cit tatpūrvakatvaṃ tu hetur naiveti manvate |</span>                    <span class="verse-line">tatpūrvakatvād yat tāvat prāmāṇyaṃ tadasambhavaḥ ||</span></li>
        <li id="v4,96"><span class="verse-number">4.96</span><span class="verse-line">pratyakṣeṇa gṛhītvā ca, liṅgādyanyatamaṃ dhruvam |</span>                    <span class="verse-line">pravṛttir anumānāder na ca dharme 'sti tādṛśam ||</span></li>
        <li id="v4,97"><span class="verse-number">4.97</span><span class="verse-line">anumānānumānāder na cāpy astīha sambhavaḥ |</span>                    <span class="verse-line">sambandhaliṅgiliṅgānāṃ pūrvasiddher asambhavāt ||</span></li>
        <li id="v4,98"><span class="verse-number">4.98</span><span class="verse-line">sattā ca nānumānena kasya cit pratipadyate |</span>                    <span class="verse-line">dharmeṇānyad viśeṣyaṃ cet, <span class="pb" data-page="119">&lt;119&gt;</span>  pakṣo 'siddhaviśeṣaṇaḥ ||</span></li>
        <li id="v4,99"><span class="verse-number">4.99</span><span class="verse-line">tasmād adṛṣṭapūrvatvāt kena cid vastunā saha |</span>                    <span class="verse-line">dharmasya nānumeyatvam asādhāraṇavastuvat ||</span></li>
        <li id="v4,100"><span class="verse-number">4.100</span><span class="verse-line">adṛṣṭasadṛśatvāc ca svyaṃ cānupalambhanāt |</span>                    <span class="verse-line">dharmasya nopameyatvam asādhāraṇavad bhavet ||</span></li>
        <li id="v4,101"><span class="verse-number">4.101</span><span class="verse-line">nanv arthāpattir evaṃ syāj jagadvaicitryadarśanāt |</span>                    <span class="verse-line">sukhiduḥkhādibhedo hi nādṛṣṭāt kāraṇād ṛte ||</span></li>
        <li id="v4,102"><span class="verse-number">4.102</span><span class="verse-line">dṛṣṭasya vyabhicāritvāt tadabhāve 'pi sambhavāt |<span class="pb" data-page="120">&lt;120&gt;</span></span>                    <span class="verse-line">sevāvyayanatulyatve dṛṣṭā ca phalabhinnatā ||</span></li>
        <li id="v4,103"><span class="verse-number">4.103</span><span class="verse-line">syād evaṃ yadi śakyeta svābhāvikanivāraṇā |</span>                    <span class="verse-line">karmaśakteś ca vaicitrye hetur anyo bhaved yadi ||</span></li>
        <li id="v4,104"><span class="verse-number">4.104</span><span class="verse-line">yathā ca phalavaicitrye karmaṇāṃ śaktatā svataḥ |</span>                    <span class="verse-line">tathā ca citratā loke svabhāvād upapatsyate ||</span></li>
        <li id="v4,105"><span class="verse-number">4.105</span><span class="verse-line">adharme dharmarūpe vā hy avibhakte phalaṃ prati |</span>                    <span class="verse-line">kim apy astīti vijñānaṃ narāṇāṃ kvopayujyate ||</span></li>
        <li id="v4,106"><span class="verse-number">4.106</span><span class="verse-line">kiṃ nu yāgād ito dukhaṃ hiṃsādeḥ kiṃ sukhodbhavaḥ |</span>                    <span class="verse-line">svargaputrādibhedaś ca kīdṛśāt karmabhedataḥ ||</span></li>
        <li id="v4,107"><span class="verse-number">4.107</span><span class="verse-line">iti yāvad avijñānaṃ tāvan naiva pravartate |</span>                    <span class="verse-line">pravṛttyaṅgaṃ ca yajjñānaṃ tasya mūlaṃ pratīkṣyate ||</span></li>
        <li id="v4,108"><span class="verse-number">4.108</span><span class="verse-line">tasmāt siddhe 'pi sāmānye viśeṣo nāgamād ṛte |<span class="pb" data-page="121">&lt;121&gt;</span></span>                    <span class="verse-line">viśeṣasya tu jijñāsā sūtrakāreṇa sūtritā ||</span></li>
        <li id="v4,109"><span class="verse-number">4.109</span><span class="verse-line">gamyamāne viśeṣe ca tadantarbhāvakāritaḥ |</span>                    <span class="verse-line">sāmānyapratyayo 'pi syāc chāstrād evety akāraṇam ||</span></li>
        <li id="v4,110"><span class="verse-number">4.110</span><span class="verse-line">yathārthāpattir evaṃ ca nānumānopameṣyate |</span>                    <span class="verse-line">śāstraṃ cet tadapekṣeta tasyaiva syāt pramāṇatā ||</span></li>
        <li id="v4,111"><span class="verse-number">4.111</span><span class="verse-line">pratyakṣāgrahaṇaṃ yat tu liṅgāder avikalpanāt |</span>                    <span class="verse-line">tan na, iṣṭatvād vikalpasyāpy artharūpopakāriṇaḥ ||</span></li>
        <li id="v4,112"><span class="verse-number">4.112</span><span class="verse-line">asti hy ālocanā jñānaṃ prathamaṃ nirvikapakam |</span>                    <span class="verse-line">bālamūkādivijñānasadṛśaṃ śuddhavastujam ||<span class="pb" data-page="122">&lt;122&gt;</span></span></li>
        <li id="v4,113"><span class="verse-number">4.113</span><span class="verse-line">na viśeṣo na sāmānyaṃ tadānīmanubhūyate |</span>                    <span class="verse-line">tayor ādhārabhūtā tu, vyaktir evāvasīyate ||</span></li>
        <li id="v4,114"><span class="verse-number">4.114</span><span class="verse-line">mahāsāmānyam anyais tu dravyaṃ sad iti cocyate |</span>                    <span class="verse-line">sāmānyaviṣayatvaṃ ca pratyakṣasyaivam āśritam ||</span></li>
        <li id="v4,115"><span class="verse-number">4.115</span><span class="verse-line">viśeṣās tu pratīyante savikalpakabuddhibhiḥ |</span>                    <span class="verse-line">te ca ke cit pratidravyaṃ ke cid bahuṣu saṃśritāḥ ||</span></li>
        <li id="v4,116"><span class="verse-number">4.116</span><span class="verse-line">tān akalpayad utpannaṃ vyāvṛttānugatātmanā |</span>                    <span class="verse-line">gavyaśve copajātaṃ tu pratyakṣaṃ na viśiṣyate ||<span class="pb" data-page="123">&lt;123&gt;</span></span></li>
        <li id="v4,117"><span class="verse-number">4.117</span><span class="verse-line">tad ayuktam, pratidravyaṃ bhinnarūpopalambhanāt |</span>                    <span class="verse-line">na hy ākhyātum aśakyatvād bhedo nāstīti gamyate ||</span></li>
        <li id="v4,118"><span class="verse-number">4.118</span><span class="verse-line">nirvikalpakabodhe 'pi dvyātmakasyāpi vastunaḥ |</span>                    <span class="verse-line">grahaṇam, <span class="pb" data-page="124">&lt;124&gt;</span>  lakṣaṇākhyeyaṃ jñātrā śuddhaṃ tu gṛhyate ||</span></li>
        <li id="v4,119"><span class="verse-number">4.119</span><span class="verse-line">na cāsādhāraṇatvena paravyāvṛttyakalpanāt |</span>                    <span class="verse-line">viśeṣānugamākḷpteḥ sāmānyam iti nāpi tat ||</span></li>
        <li id="v4,120"><span class="verse-number">4.120</span><span class="verse-line">tataḥ paraṃ punarvastudharmair jātyādibhir yayā |</span>                    <span class="verse-line">buddhyāvasīyate sāpi pratyakṣatvena sammatā ||</span></li>
        <li id="v4,121"><span class="verse-number">4.121</span><span class="verse-line">karaṇaṃ cendriyaṃ buddher na tatra jñānam āhitam |</span>                    <span class="verse-line">tataḥ smṛtyasamarthatvād vikalpo 'to na vāryate ||</span></li>
        <li id="v4,122"><span class="verse-number">4.122</span><span class="verse-line">ātmany eva sthitaṃ jñānam, sa hi boddhātra gamyate |</span>                    <span class="verse-line">smaraṇe cāsya sāmarthyaṃ sandhānādau ca vidyate ||</span></li>
        <li id="v4,123"><span class="verse-number">4.123</span><span class="verse-line">tenendriyārthasambandhe vicyamāne smarann api |</span>                    <span class="verse-line">vikalpayan svadharmeṇa vastu pratyakṣavān naraḥ ||<span class="pb" data-page="125">&lt;125&gt;</span></span></li>
        <li id="v4,124"><span class="verse-number">4.124</span><span class="verse-line">tac caitadindriyādhīnam iti tair vyapadiśyate |</span>                    <span class="verse-line">tadasambandhajātaṃ tu naiva pratyakṣam iṣyate ||</span></li>
        <li id="v4,125"><span class="verse-number">4.125</span><span class="verse-line">punaḥ punarvikalpe 'pi satī jātiḥ pratīyate |</span>                    <span class="verse-line">tatsambandhānusāreṇa sarvaṃ pratyakṣam iṣyate ||</span></li>
        <li id="v4,126"><span class="verse-number">4.126</span><span class="verse-line">na hi praviṣṭamātrāṇām uṣṇād garbhagṛhādiṣu |</span>                    <span class="verse-line">arthā na pratibhāntīti gṛhyante nendriyaiḥ punaḥ ||</span></li>
        <li id="v4,127"><span class="verse-number">4.127</span><span class="verse-line">yathā tv ābhāsamātreṇa pūrvaṃ jñātvā svarūpataḥ |</span>                    <span class="verse-line">paścāt tatrāvabudhyante tathā jātyādidharmataḥ ||</span></li>
        <li id="v4,128"><span class="verse-number">4.128</span><span class="verse-line">yadi tv ālocya saṃmīlya netre kaś cid vikalpayet |</span>                    <span class="verse-line">na syāt pratyakṣatā tasya sambandhānanusārataḥ ||</span></li>
        <li id="v4,129"><span class="verse-number">4.129</span><span class="verse-line">asambaddhavikalpe 'pi tulyam ātmādi kāraṇam |</span>                    <span class="verse-line">tenāsādhāraṇatvaṃ syād atrākṣasyaiva kalpane ||<span class="pb" data-page="126">&lt;126&gt;</span></span></li>
        <li id="v4,130"><span class="verse-number">4.130</span><span class="verse-line">nirvikalpakabodhe 'pi nākṣaṃ kevalakāraṇam |</span>                    <span class="verse-line">tatpāramparyajāte vā rūḍhiḥ syāt paṅkajādivat ||</span></li>
        <li id="v4,131"><span class="verse-number">4.131</span><span class="verse-line">animittaiva vā rūḍhiḥ sutarāṃ savikalpakam |</span>                    <span class="verse-line">pratyakṣaṃ sammataṃ loke na tathā nirvikalpakam ||</span></li>
        <li id="v4,132"><span class="verse-number">4.132</span><span class="verse-line">vṛddhaprayogagamyāś ca śabdārthāḥ sarva eva naḥ |</span>                    <span class="verse-line">tena yatra prayukto 'yaṃ na tasmād apanīyate ||</span></li>
        <li id="v4,133"><span class="verse-number">4.133</span><span class="verse-line">siddhānugamamātraṃ hi kartuṃ yuktaṃ parīkṣakaiḥ |</span>                    <span class="verse-line">na sarvalokasiddhasya lakṣaṇena nivartanam ||</span></li>
        <li id="v4,134"><span class="verse-number">4.134</span><span class="verse-line">kalpanāyāḥ svasaṃvittāv indriyādhīnatā katham |</span>                    <span class="verse-line">manas tatrendriyaṃ cet syād gotvādāv api tatsamam ||</span></li>
        <li id="v4,135"><span class="verse-number">4.135</span><span class="verse-line">svasaṃvittau tad iṣṭaṃ cet, <span class="pb" data-page="127">&lt;127&gt;</span>  loko na hy evam icchati |</span>                    <span class="verse-line">tasmād rūḍhatvam eṣṭavyaṃ pāribhāṣikatāpi vā ||</span></li>
        <li id="v4,136"><span class="verse-number">4.136</span><span class="verse-line">manasas tv indriyatvena sudhaduḥkhādibuddhiṣu |</span>                    <span class="verse-line">yathā pratyakṣataivaṃ nas tadadhīnā bhaviṣyati ||</span></li>
        <li id="v4,137"><span class="verse-number">4.137</span><span class="verse-line">tadadhīnatvasāmye 'pi kalpanāpoḍhaśabdanāt |</span>                    <span class="verse-line">pratyakṣaṃ kiñ cid eveṣṭaṃ yathā tatra tathaiva naḥ ||</span></li>
        <li id="v4,138"><span class="verse-number">4.138</span><span class="verse-line">liṅgādyabhāvataś cāpi nānumānādidhīr iyam |</span>                    <span class="verse-line">bādhakapratyayāsattvān nāprāmāṇyaṃ ca yujyate ||</span></li>
        <li id="v4,139"><span class="verse-number">4.139</span><span class="verse-line">na ca parvamadṛṣṭatvāt smṛtitvam upapadyate |</span>                    <span class="verse-line">tasmāt pratyakṣam evedam, vyavahāras tathaiva ca ||<span class="pb" data-page="128">&lt;128&gt;</span></span></li>
        <li id="v4,140"><span class="verse-number">4.140</span><span class="verse-line">jātyādyarthāntaraṃ yasmād atadrūpe 'pi vastuni |</span>                    <span class="verse-line">bhavaty adhyasya dhīs tasmān mṛgatṛṣṇādibhiḥ samā ||</span></li>
        <li id="v4,141"><span class="verse-number">4.141</span><span class="verse-line">naitadaśvādibuddhīnām adhyāropādyasambhavāt |</span>                    <span class="verse-line">sthitaṃ naiva hi jātyādeḥ paratvaṃ vyaktito hi naḥ ||</span></li>
        <li id="v4,142"><span class="verse-number">4.142</span><span class="verse-line">yadi hy ekāntato bhinnaṃ viśeṣyāt syād viśeṣaṇam |</span>                    <span class="verse-line">svānurūpāṃ sadā buddhiṃ viśeṣye janayet katham ||</span></li>
        <li id="v4,143"><span class="verse-number">4.143</span><span class="verse-line">sphaṭikādau tu lākṣādisvarūpā yā matir bhavet |</span>                    <span class="verse-line">avyutpannasya sā mithyā vyutpannānāṃ hi bhedadhīḥ ||<span class="pb" data-page="129">&lt;129&gt;</span></span></li>
        <li id="v4,144"><span class="verse-number">4.144</span><span class="verse-line">na tu jātyādinirmuktaṃ vastu dṛṣṭaṃ kadā cana |</span>                    <span class="verse-line">tadvimokena vā tāni lākṣādisphaṭikādivat ||</span></li>
        <li id="v4,145"><span class="verse-number">4.145</span><span class="verse-line">tatrāpi cen na dṛśyeta bhedaḥ kaiś cit kadā cana |</span>                    <span class="verse-line">raktādibuddhisamyaktvaṃ vinivāryeta kena vā ||</span></li>
        <li id="v4,146"><span class="verse-number">4.146</span><span class="verse-line">na cāpy ayutasiddhānāṃ sambandhitvena kalpanā |</span>                    <span class="verse-line">nāniṣpannasya sambandhaḥ, niṣpattau yutasiddhatā ||</span></li>
        <li id="v4,147"><span class="verse-number">4.147</span><span class="verse-line">tathā ca sati sambandhe hetuḥ kaś cin na vidyate |</span>                    <span class="verse-line">tasmāc cāpi na sambandhaḥ padārthānāṃ pratīyate ||<span class="pb" data-page="130">&lt;130&gt;</span></span></li>
        <li id="v4,148"><span class="verse-number">4.148</span><span class="verse-line">samavāyaviyogāc ca viśleṣaḥ syāt parasparam |</span>                    <span class="verse-line">tatkḷptāvavyavasthā syāt tasya tasyānyasaṅgateḥ ||</span></li>
        <li id="v4,149"><span class="verse-number">4.149</span><span class="verse-line">atha tasyātmarūpatvān nānyasambandhakalpanā |</span>                    <span class="verse-line">abhedāt samavāyo 'stu svarūpaṃ dharmadharmiṇoḥ ||</span></li>
        <li id="v4,150"><span class="verse-number">4.150</span><span class="verse-line">na hi sa vyatiriktaḥ san sambandhaṃ pratipadyate |</span>                    <span class="verse-line">tasmiṃs tābhyām abhinne tu na nānātvaṃ tayor bhavet ||</span></li>
        <li id="v4,151"><span class="verse-number">4.151</span><span class="verse-line">nanu dharmātirekeṇa dharmiṇo 'nupalambhanāt |</span>                    <span class="verse-line">tatsaṅghamātra evāyaṃ gavādiḥ syād vanādivat ||<span class="pb" data-page="131">&lt;131&gt;</span></span></li>
        <li id="v4,152"><span class="verse-number">4.152</span><span class="verse-line">āvirbhāvatirobhāvadharmakeṣv anuyāyi yat |</span>                    <span class="verse-line">taddharmi yatra vā jñānaṃ prāgdharmagrahaṇād bhavet ||</span></li>
        <li id="v4,153"><span class="verse-number">4.153</span><span class="verse-line">ato jātyādirūpeṇa dharmi yad gṛhyate naiḥ |</span>                    <span class="verse-line">pārarūpyaṃ na tasyāstīty aprāmāṇyaṃ na yujyate ||</span></li>
        <li id="v4,154"><span class="verse-number">4.154</span><span class="verse-line">yasyāpi vyatirekaḥ syād dharmebhyo dharmiṇaḥ sphuṭaḥ |</span>                    <span class="verse-line">nityaṃ tasyāpi tādrūpyān na mithyātvaṃ prasajyate ||</span></li>
        <li id="v4,155"><span class="verse-number">4.155</span><span class="verse-line">yo hy asadrūpasaṃvedyaḥ saṃvedyetān yathā punaḥ |</span>                    <span class="verse-line">sa mithyā na tu tenaiva yo nityam avagamyate ||</span></li>
        <li id="v4,156"><span class="verse-number">4.156</span><span class="verse-line">na cānekendriyagrāhyaṃ bhinnatāṃ pratipadyate |<span class="pb" data-page="132">&lt;132&gt;</span></span>                    <span class="verse-line">mā bhūd bhinnaśarīrasthagrāhyatvād bhinnarūpatā ||</span></li>
        <li id="v4,157"><span class="verse-number">4.157</span><span class="verse-line">jātyabhedād abhedaś cet, indriyatvena tatsamam |</span>                    <span class="verse-line">tulyabuddher ato bhinnā na sattendriyabhedataḥ ||</span></li>
        <li id="v4,158"><span class="verse-number">4.158</span><span class="verse-line">buddhibhedāc ca naikatvaṃ rūpādīnāṃ prasajyate |</span>                    <span class="verse-line">ekānekatvam iṣṭaṃ vā sattārūpādirūpataḥ ||</span></li>
        <li id="v4,159"><span class="verse-number">4.159</span><span class="verse-line">kva cic ca saṅkarān nākṣam ekam ity avasīyate |</span>                    <span class="verse-line">dārḍhyadaurbalyabhedena vyavasthāpi yataḥ kva cit ||</span></li>
        <li id="v4,160"><span class="verse-number">4.160</span><span class="verse-line">yathā hi manasaḥ sārdhaṃ rūpādau cakṣurādinā |</span>                    <span class="verse-line">pravṛttiḥ sukhaduḥkhādau kevalasyaiva dṛśyate ||<span class="pb" data-page="133">&lt;133&gt;</span></span></li>
        <li id="v4,161"><span class="verse-number">4.161</span><span class="verse-line">na kva cit saṅkarābhāvāt sarvatraiva nivartate |</span>                    <span class="verse-line">kva cic ca saṅkaraṃ dṛṣṭvā saṅkaro 'nyatra kalpyate ||</span></li>
        <li id="v4,162"><span class="verse-number">4.162</span><span class="verse-line">śrotrāder upaghāte 'pi śabdādismṛtidarśanāt |</span>                    <span class="verse-line">vartamānasya cājñānād vyavasthā sampratīyate ||</span></li>
        <li id="v4,163"><span class="verse-number">4.163</span><span class="verse-line">ekaṃ yadi bhaved akṣaṃ sarvair gṛhyeta vā na vā |</span>                    <span class="verse-line">kalpyate śaktibhedaś cet, śaktir evendriyaṃ bhavet ||</span></li>
        <li id="v4,164"><span class="verse-number">4.164</span><span class="verse-line">śṛṇuyād badhiraḥ śabdaṃ saṅkare cakṣurādinā |</span>                    <span class="verse-line">manaso vā svatantratve vartamānārthabuddhiṣu ||<span class="pb" data-page="134">&lt;134&gt;</span></span></li>
        <li id="v4,165"><span class="verse-number">4.165</span><span class="verse-line">na smared badhiraḥ śabdaṃ śrotraṃ cet smṛtikāraṇam |</span>                    <span class="verse-line">smṛtivad vā bhaved asya vartamānārthadhīr api ||</span></li>
        <li id="v4,166"><span class="verse-number">4.166</span><span class="verse-line">smṛtiś ca na bhavet paścād gṛhṇīyāt tan na cen manaḥ |</span>                    <span class="verse-line">śrotragrahaṇavelāyām, na cāsarvā smṛtir bhavet ||</span></li>
        <li id="v4,167"><span class="verse-number">4.167</span><span class="verse-line">bodhātmakatayā puṃsaḥ sarvatra grahaṇaṃ bhavet |</span>                    <span class="verse-line">yugapadviṣaye 'py asya karaṇāpekṣitā na cet ||</span></li>
        <li id="v4,168"><span class="verse-number">4.168</span><span class="verse-line">tasmāj jñānānusāreṇa vyavasthāsaṅkarau kva cit |</span>                    <span class="verse-line">grāhyagrāhakaśaktibhyaḥ kāryadvāreṇa kalpitau ||<span class="pb" data-page="135">&lt;135&gt;</span></span></li>
        <li id="v4,169"><span class="verse-number">4.169</span><span class="verse-line">cakṣūrūpādibhedas tu pañcadhaiva vyavasthitaḥ |</span>                    <span class="verse-line">tena nīlādibhede 'pi nendriyānantyakalpanā ||</span></li>
        <li id="v4,170"><span class="verse-number">4.170</span><span class="verse-line">tasmāt pañcabhir apy akṣair bodhaḥ sattāguṇatvayoḥ |</span>                    <span class="verse-line">dravyamūrtau punardvābhyāṃ rūpādāv ekaśaḥ sthitaḥ ||</span></li>
        <li id="v4,171"><span class="verse-number">4.171</span><span class="verse-line">nanu jātyādirūpe 'pi śabdābhedopacārataḥ |</span>                    <span class="verse-line">pravartamānā mithya syād buddhī rūpeṣu buddhivat ||</span></li>
        <li id="v4,172"><span class="verse-number">4.172</span><span class="verse-line">na śabdābhedarūpeṇa buddhir artheṣu jāyate |</span>                    <span class="verse-line">prāk śabdād yādṛśī buddhiḥ śabdād api hi tādṛśī ||</span></li>
        <li id="v4,173"><span class="verse-number">4.173</span><span class="verse-line">nanu gotvādirūpeṇa gavākārādibuddhayaḥ |</span>                    <span class="verse-line">na prāk śabdārthasambandhajñānāt santi kadā cana ||</span></li>
        <li id="v4,174"><span class="verse-number">4.174</span><span class="verse-line">jātyādes tatsvarūpaṃ ced aśabdajño 'pi lakṣayet |</span>                    <span class="verse-line">anvayavyatirekābhyāṃ śabdarūpatvaniścayaḥ ||<span class="pb" data-page="136">&lt;136&gt;</span></span></li>
        <li id="v4,175"><span class="verse-number">4.175</span><span class="verse-line">yathā rūpādayo bhinnāḥ prāk śabdāt svātmanaiva tu |</span>                    <span class="verse-line">gamyante tadvad evaitat saṃjñitvaṃ kevalaṃ param ||</span></li>
        <li id="v4,176"><span class="verse-number">4.176</span><span class="verse-line">na cāvikalpitaḥ śabdād iti vācyo na gṛhyate |</span>                    <span class="verse-line">tenāgṛhītaśabdo 'pi gotvādīn pratipadyate ||</span></li>
        <li id="v4,177"><span class="verse-number">4.177</span><span class="verse-line">śrutisaṃsparśabodhe 'pi gotvādīn pratipadyate |</span>                    <span class="verse-line">vivekād arthaśabdānāṃ cakṣuḥ śrotradhiyā kṛtāt ||</span></li>
        <li id="v4,178"><span class="verse-number">4.178</span><span class="verse-line">anantadharmake dharmiṇy ekadharmāvadhāraṇe |</span>                    <span class="verse-line">śabdo 'bhyupāyamātraṃ syān nātmādhyāropakāraṇam ||</span></li>
        <li id="v4,179"><span class="verse-number">4.179</span><span class="verse-line">na copeye 'bhyupāyasya rūpādhyāsaḥ prasajyate |</span>                    <span class="verse-line">na hi dīpendriyādīnāṃ rūpādhyāropa iṣyate ||</span></li>
        <li id="v4,180"><span class="verse-number">4.180</span><span class="verse-line">nityaṃ yadi ca gotvādi śabdarūpeṇa gṛhyate |</span>                    <span class="verse-line">rūpāntaraṃ na dṛṣṭaṃ ced bhedādhyāsau kuto nvimau ||<span class="pb" data-page="137">&lt;137&gt;</span></span></li>
        <li id="v4,181"><span class="verse-number">4.181</span><span class="verse-line">yady abhedo na mithyātvam, bhedaś cet syāt svarūpataḥ |</span>                    <span class="verse-line">nādhyāropaprasaṅgaḥ syād bhrāntyā tv adhyāsakalpanā ||</span></li>
        <li id="v4,182"><span class="verse-number">4.182</span><span class="verse-line">śabdenaiva ca nirdeśo gṛhīte 'rthe 'vakalpate |</span>                    <span class="verse-line">gaur ity eva ca nirdeśo vācyatadbuddhivādinām ||</span></li>
        <li id="v4,183"><span class="verse-number">4.183</span><span class="verse-line">nirdeśatulyatāyāṃ ca śrotrā vaktṛsvarūpatā |</span>                    <span class="verse-line">śabdajñānaprameyeṣu vijñānasyāvasīyate ||</span></li>
        <li id="v4,184"><span class="verse-number">4.184</span><span class="verse-line">bhrāntihetusamānatve 'py upāyatvānmatiśrutī |</span>                    <span class="verse-line">manyate 'rthe samadhyaste nārthādhyāsaṃ tayoḥ punaḥ ||</span></li>
        <li id="v4,185"><span class="verse-number">4.185</span><span class="verse-line">gotve sāsnādimadrūpāṅgādirūpābhidhāyake |</span>                    <span class="verse-line">nirākārobhayajñāne saṃvittiḥ paramārthataḥ ||</span></li>
        <li id="v4,186"><span class="verse-number">4.186</span><span class="verse-line">yadi cābhedarūpeṇa śabdenārthaḥ pratīyate |</span>                    <span class="verse-line">ekarūpatvam akṣādau devanādeḥ prasajyate ||<span class="pb" data-page="138">&lt;138&gt;</span></span></li>
        <li id="v4,187"><span class="verse-number">4.187</span><span class="verse-line">syād anakṣanivṛtyā cet, na prāk śabdāt pratīyate |</span>                    <span class="verse-line">gavādiṣv api tulyaṃ cet, nekarūpasya darśanāt ||</span></li>
        <li id="v4,188"><span class="verse-number">4.188</span><span class="verse-line">traye bibhītakādīnāṃ naikadharmānvayo 'sti hi |</span>                    <span class="verse-line">śabdaḥ sādhāraṇas teṣāṃ jātiśabdād vilakṣaṇaḥ ||</span></li>
        <li id="v4,189"><span class="verse-number">4.189</span><span class="verse-line">parasparavibhinnaṃ tu jñāyate 'trākṛtitrayam |</span>                    <span class="verse-line">tadadhyāse na yujyeta tadrūpasyāvibhāgataḥ ||</span></li>
        <li id="v4,190"><span class="verse-number">4.190</span><span class="verse-line">bhinnāḥ syur akṣaśabdāś cet, nārthe saṃśayadarśanāt |</span>                    <span class="verse-line">na sāmānyād ṛte sa syād, rūpābhedaś ca gamyate ||</span></li>
        <li id="v4,191"><span class="verse-number">4.191</span><span class="verse-line">bhavatyādau ca bhinne 'pi nāmākhyātatvasaṃjñayā |</span>                    <span class="verse-line">rūpaikatvena cādhyāse tulyārthatvaṃ prasajyate ||<span class="pb" data-page="139">&lt;139&gt;</span></span></li>
        <li id="v4,192"><span class="verse-number">4.192</span><span class="verse-line">śabdaniṣpattyabhedāc ca tiṅantārthasya sādhyatā |</span>                    <span class="verse-line">katham, kathaṃ ca mūrtārtho vācake mūrtivarjite ||</span></li>
        <li id="v4,193"><span class="verse-number">4.193</span><span class="verse-line">gavāśvaśuklaśabdāder vācyarūpānapekṣaṇe |</span>                    <span class="verse-line">vācakatvavyavasthānaṃ kathaṃ jātiguṇādiṣu ||</span></li>
        <li id="v4,194"><span class="verse-number">4.194</span><span class="verse-line">vṛkṣaplakṣādiśabdānāṃ tulye bhede ghaṭādibhiḥ |</span>                    <span class="verse-line">viśeṣaṇaviśeṣyatvaṃ katham arthānapekṣayā ||</span></li>
        <li id="v4,195"><span class="verse-number">4.195</span><span class="verse-line">sāmānādhikaraṇyaṃ ca na syad vācakabuddhivat |</span>                    <span class="verse-line">ekatra copasaṃhāro na buddhyor nirvikalpake ||</span></li>
        <li id="v4,196"><span class="verse-number">4.196</span><span class="verse-line">vastumātre sa ced evaṃ sarveṣām ekavācyatā |</span>                    <span class="verse-line">bhaved gavādiśabdānāṃ sarvair vastu hi gamyate ||<span class="pb" data-page="140">&lt;140&gt;</span></span></li>
        <li id="v4,197"><span class="verse-number">4.197</span><span class="verse-line">na cāsādhāraṇe bhede nīlotpalam itīṣyate |</span>                    <span class="verse-line">na hi śabdapravṛttiḥ syād anyatrānyatra ceṣyate ||</span></li>
        <li id="v4,198"><span class="verse-number">4.198</span><span class="verse-line">na ca nīlotpalaṃ nāma vastvekaṃ kiñ cid iṣyate |</span>                    <span class="verse-line">śabdārthayor yato bhedo gamyate 'vayavānugaḥ ||</span></li>
        <li id="v4,199"><span class="verse-number">4.199</span><span class="verse-line">śabdadvayasya cādhyāsaḥ paryāyeṣv api dṛśyate |</span>                    <span class="verse-line">ekādhikaraṇās tena syus te nīlotpalādivat ||</span></li>
        <li id="v4,200"><span class="verse-number">4.200</span><span class="verse-line">na cānavagate pūrvaṃ padam arthe prayujyate |</span>                    <span class="verse-line">tatra sambandhavelāyāṃ kīdṛśo 'rthaḥ pratīyate ||</span></li>
        <li id="v4,201"><span class="verse-number">4.201</span><span class="verse-line">tadānīṃ nārtharūpe hi śabdarūpasya sambhavaḥ |</span>                    <span class="verse-line">na cāsādhāraṇāṃśena sambandhānugamaḥ kva cit ||</span></li>
        <li id="v4,202"><span class="verse-number">4.202</span><span class="verse-line">tatra pūrvānapekṣatve yadyātmādhyāsaśaktatā |</span>                    <span class="verse-line">śabdasya prathame 'pi syāc chravaṇe 'dhyastarūpatā ||</span></li>
        <li id="v4,203"><span class="verse-number">4.203</span><span class="verse-line">mama vācyānabhijñatvān na bhavet smaraṇaṃ tataḥ |</span>                    <span class="verse-line">bhavatas tv artharūpasya vācakeṣv api darśanāt ||<span class="pb" data-page="141">&lt;141&gt;</span></span></li>
        <li id="v4,204"><span class="verse-number">4.204</span><span class="verse-line">yathā tv ajñātaśabdānāṃ vācye taddhīr na jāyate |</span>                    <span class="verse-line">tathaivājñātavācyānām upalabdhe 'pi vācake ||</span></li>
        <li id="v4,205"><span class="verse-number">4.205</span><span class="verse-line">tasmān nātīva vācyānāṃ vācakādhīnatā bhavet |</span>                    <span class="verse-line">smārakatvāc ca teṣv eva pāratantryaṃ pratīyate ||</span></li>
        <li id="v4,206"><span class="verse-number">4.206</span><span class="verse-line">tena sambandhavelāyām arthātmā yo 'vasīyate |</span>                    <span class="verse-line">śabdād api sa eveti nārtharūpaṃ praṇaśyati ||</span></li>
        <li id="v4,207"><span class="verse-number">4.207</span><span class="verse-line">pravṛttau vā nivṛttau vā yāṃ śabdaḥ kurute matim |</span>                    <span class="verse-line">tādātmyaṃ tasya śabdasya na kathañ cit pratīyate ||</span></li>
        <li id="v4,208"><span class="verse-number">4.208</span><span class="verse-line">karahastādiśabdebhyaḥ śabdarūpasya bhedataḥ |</span>                    <span class="verse-line">bhinno 'rthaḥ sampratīyeta tadadhyāropakalpane ||</span></li>
        <li id="v4,209"><span class="verse-number">4.209</span><span class="verse-line">ātmādhyāsas tu sādṛśyād uparāgāc ca dṛśyate |</span>                    <span class="verse-line">na tāvad arthasādṛśyaṃ śabdasyeha pratīyate ||</span></li>
        <li id="v4,210"><span class="verse-number">4.210</span><span class="verse-line">na cānurāgaḥ śabdena bhinnadeśasya yujyate |</span>                    <span class="verse-line">dūrasthapratibimbaṃ ca nārūpasya pratīyate ||</span></li>
        <li id="v4,211"><span class="verse-number">4.211</span><span class="verse-line">śabdasarvagatatvena yadyarthaprāptir ucyate |</span>                    <span class="verse-line">sarvārthānāṃ bhavec chabdaiḥ sarvair evānurañjanam ||</span></li>
        <li id="v4,212"><span class="verse-number">4.212</span><span class="verse-line">na ca bhinnendriyagrāhyaṃ kiñ cid asty anurāgakṛt |<span class="pb" data-page="142">&lt;142&gt;</span></span>                    <span class="verse-line">na hi lākṣānurakte 'pi sphaṭike dhīs tvagādibhiḥ ||</span></li>
        <li id="v4,213"><span class="verse-number">4.213</span><span class="verse-line">anumānāgamau mithyā syātāmadhyāsakalpane |</span>                    <span class="verse-line">nirūpaṇasya mithyātvāt sarvābhāvaḥ prasajyate ||</span></li>
        <li id="v4,214"><span class="verse-number">4.214</span><span class="verse-line">tathās tv iti yadi brūyāt, mithyā svavacane sati |</span>                    <span class="verse-line">katham evaṃ vaded artho nānṛtād dhi pratīyate ||</span></li>
        <li id="v4,215"><span class="verse-number">4.215</span><span class="verse-line">śūnyavādottarāccāpi yathārthaṃ buddhiśabdayoḥ |</span>                    <span class="verse-line">pravṛttir na tu tat tantram artharūpaṃ kadā cana ||</span></li>
        <li id="v4,216"><span class="verse-number">4.216</span><span class="verse-line">tasmāt prāg api ye śabdād bhirnnaikatvādibuddhibhiḥ |</span>                    <span class="verse-line">gṛhyante sarvadā teṣāṃ paramārthastitā bhavet ||</span></li>
        <li id="v4,217"><span class="verse-number">4.217</span><span class="verse-line">śabdābhyupāyake 'py arthe tadabhāve ca yady api |</span>                    <span class="verse-line">arthabuddhir na jāyeta nārthe rūpaṃ praṇaśyati ||</span></li>
        <li id="v4,218"><span class="verse-number">4.218</span><span class="verse-line">cakṣurāder abhāve hi rūpādyātmā na gṛhyate |</span>                    <span class="verse-line">svarūpanāśo rūpādes tāvanmātreṇa neṣyate ||<span class="pb" data-page="143">&lt;143&gt;</span></span></li>
        <li id="v4,219"><span class="verse-number">4.219</span><span class="verse-line">sambandhasya ca nityatvān nārethasya syād arūpatā |</span>                    <span class="verse-line">yugapanna hi sarveṣām anyākārārthavedanam ||</span></li>
        <li id="v4,220"><span class="verse-number">4.220</span><span class="verse-line">tadākāre 'pi tadvac ced, dvaye sati parīkṣyatām |</span>                    <span class="verse-line">kiṃ nv arthasyātathābhāvo grahītuḥ kiṃ nv aśaktatā ||</span></li>
        <li id="v4,221"><span class="verse-number">4.221</span><span class="verse-line">sadasadbhāvayor arthe virodhitvād asambhavaḥ |</span>                    <span class="verse-line">grahītṛbhedāc chaktatvam aśaktatvaṃ ca yujyate ||</span></li>
        <li id="v4,222"><span class="verse-number">4.222</span><span class="verse-line">yathāndhānandhayoḥ pārśve rūpasyety abhidhāsyate |</span>                    <span class="verse-line">tenārthe dhvanyupāyasya tadhīrnānyasya jāyate ||</span></li>
        <li id="v4,223"><span class="verse-number">4.223</span><span class="verse-line">devadattādiśabde tu sambandhādyatvadarśanāt |</span>                    <span class="verse-line">arthasyānityatāyāṃ ca tādrūpyasyāpy anityatā ||<span class="pb" data-page="144">&lt;144&gt;</span></span></li>
        <li id="v4,224"><span class="verse-number">4.224</span><span class="verse-line">tatrāpy autpattikī śaktis tadrūpapratyayaṃ prati |</span>                    <span class="verse-line">grāhyagrāhakayor iṣṭā niyogasya tv anityatā ||</span></li>
        <li id="v4,225"><span class="verse-number">4.225</span><span class="verse-line">tatra sarvair atādrūpyaṃ prāṅniyogāt pratīyate |</span>                    <span class="verse-line">teneṣṭam eva mithyātvaṃ kaiś cid adhyāsakalpane ||</span></li>
        <li id="v4,226"><span class="verse-number">4.226</span><span class="verse-line">yadā tu yādṛśaḥ piṇḍaḥ pūrvaṃ śabdāt pratīyate |</span>                    <span class="verse-line">tādṛśasmaraṇe hetuḥ śabdas tatra yathārthatā ||</span></li>
        <li id="v4,227"><span class="verse-number">4.227</span><span class="verse-line">niyogāt parato vāpi śabdena vyajyatām iyam |</span>                    <span class="verse-line">tadgrāhyaśaktir arthasya, pārarūpyaṃ na tāvatā ||<span class="pb" data-page="145">&lt;145&gt;</span></span></li>
        <li id="v4,228"><span class="verse-number">4.228</span><span class="verse-line">sarvākāraparicchedyaśakte 'rthe vācake 'pi vā |</span>                    <span class="verse-line">sarvākārārthavijñānasamarthe niyamaḥ kṛtaḥ ||</span></li>
        <li id="v4,229"><span class="verse-number">4.229</span><span class="verse-line">tatra śabdārthasambandhaṃ pramātuḥ smarato 'pi yā |</span>                    <span class="verse-line">buddhiḥ pūrvagṛhītārthasandhānād upajāyate ||</span></li>
        <li id="v4,230"><span class="verse-number">4.230</span><span class="verse-line">cakṣuṣā sannikṛṣṭe 'rthe nāpratyakṣam asau bhavet |</span>                    <span class="verse-line">viviktā eva te 'py arthāḥ smṛtipratyakṣagocarāḥ ||</span></li>
        <li id="v4,231"><span class="verse-number">4.231</span><span class="verse-line">smaryete śabdasambandhau mā bhūt pratyakṣatā tayoḥ |</span>                    <span class="verse-line">tadapratyakṣabhāvena na tv arthasyāpi vāryate ||</span></li>
        <li id="v4,232"><span class="verse-number">4.232</span><span class="verse-line">gṛhītam api gotvādi smṛtispṛṣṭaṃ ca yady api |</span>                    <span class="verse-line">tathāpi vyatirekeṇa pūrvabodhāt pratīyate ||</span></li>
        <li id="v4,233"><span class="verse-number">4.233</span><span class="verse-line">vyaktikālādibhedena tatrāsty avasaro miteḥ |<span class="pb" data-page="146">&lt;146&gt;</span></span>                    <span class="verse-line">yaḥ pūrvāvagato 'ṃśo 'tra sa na nāma pramīyate ||</span></li>
        <li id="v4,234"><span class="verse-number">4.234</span><span class="verse-line">idānīn tanam astitvaṃ na hi pūrvadhiyā gatam |</span>                    <span class="verse-line">na hi smaraṇato yatprāk tat pratyakṣam itīdṛśam ||</span></li>
        <li id="v4,235"><span class="verse-number">4.235</span><span class="verse-line">vacanaṃ rājakīyaṃ vā vaidikaṃ vāpi vidyate |</span>                    <span class="verse-line">na cāpi smaraṇāt paścād indriyasya pravartanam ||</span></li>
        <li id="v4,236"><span class="verse-number">4.236</span><span class="verse-line">vāryate kena cin nātastat tadānīṃ praduṣyati |</span>                    <span class="verse-line">tenendriyārthasambandhāt prāgūrdhvaṃ vāpi yatsmṛteḥ ||</span></li>
        <li id="v4,237"><span class="verse-number">4.237</span><span class="verse-line">vijñānaṃ jāyate sarvaṃ pratyakṣam iti gamyatām |</span>                    <span class="verse-line">vimanaskā yadā ke cit sambaddham api cendriyaiḥ ||</span></li>
        <li id="v4,238"><span class="verse-number">4.238</span><span class="verse-line">na budhyante tathā cānye sādṛśyādivimohitāḥ |</span>                    <span class="verse-line">tatra yo 'rthaṃ vivekena kauśalāt sadṛśeṣv api ||</span></li>
        <li id="v4,239"><span class="verse-number">4.239</span><span class="verse-line">sūkṣmaṃ vāpi prapadyeta tasya bhrāntirnaṃ tāvatā |</span>                    <span class="verse-line">yathā ṣaḍjādibhedena gāne laukikavaidike ||</span></li>
        <li id="v4,240"><span class="verse-number">4.240</span><span class="verse-line">vivekenāvagacchanti yeṣāṃ tatsaṃskṛtā matiḥ |</span>                    <span class="verse-line">gānamātraṃ vijānanti tatrānadhikṛtās tu ye ||</span></li>
        <li id="v4,241"><span class="verse-number">4.241</span><span class="verse-line">tadajñānān na mithyātvaṃ vaktuṃ śakyaṃ vivekinām |<span class="pb" data-page="147">&lt;147&gt;</span></span>                    <span class="verse-line">te hi ṣaḍjādiśabdebhyo vināpy eṣaṃ viviktatām ||</span></li>
        <li id="v4,242"><span class="verse-number">4.242</span><span class="verse-line">yathāvadadhigacchanti, tadvad gotvādivas tv api |</span>                    <span class="verse-line">saṅkīrṇam arthamātraṃ tu budhyante 'bhyāsarvajitāḥ ||</span></li>
        <li id="v4,243"><span class="verse-number">4.243</span><span class="verse-line">vivekaṃ pratipadyante ye śabdasmṛtisaṃskṛtāḥ |</span>                    <span class="verse-line">yathā rūpādimatyarthe yasyaivāsti yadindriyam ||</span></li>
        <li id="v4,244"><span class="verse-number">4.244</span><span class="verse-line">sa tanmātraṃ gṛhītvānyan na gṛhṇātyanumānataḥ |</span>                    <span class="verse-line">tathā vivekahetūnāṃ yadā yaṃ pratipadyate ||</span></li>
        <li id="v4,245"><span class="verse-number">4.245</span><span class="verse-line">tadupeye tadā jñānaṃ vartate tadanugrahāt |</span>                    <span class="verse-line">tena yāvat pramātāṇāṃ vivekopāyadarśanam ||</span></li>
        <li id="v4,246"><span class="verse-number">4.246</span><span class="verse-line">na syāt tāvad bhavet teṣāṃ vijñānaṃ nirvikalpakam |</span>                    <span class="verse-line">tasmād yatra prakalpyeta vastu vastvantarātmanā ||</span></li>
        <li id="v4,247"><span class="verse-number">4.247</span><span class="verse-line">pramāṇābhāsatā tatra na svadharmavikalpane |</span>                    <span class="verse-line">pratyakṣatvam ataḥ siddhaṃ sāmānyasya tathaiva ca ||</span></li>
        <li id="v4,248"><span class="verse-number">4.248</span><span class="verse-line">sambandhasyeti tat pūrvam anumānādi jāyate |</span>                    <span class="verse-line">sarvaṃ cāpy anumānādi pratyakṣe nirvikalpake ||</span></li>
        <li id="v4,249"><span class="verse-number">4.249</span><span class="verse-line">na pravartata ity etadanumāne 'bhidhāsyate |<span class="pb" data-page="148">&lt;148&gt;</span></span>                    <span class="verse-line">nanv evaṃ sati yāpy agner dūrād apy auṣṇyakalpanā ||</span></li>
        <li id="v4,250"><span class="verse-number">4.250</span><span class="verse-line">sāpi pratyakṣam eva syād yathā gotvādibuddhayaḥ |</span>                    <span class="verse-line">pratyāsannataraṃ gotvaṃ pratyakṣatvena sammatam ||</span></li>
        <li id="v4,251"><span class="verse-number">4.251</span><span class="verse-line">vijñānaṃ nānyad astīti pratyakṣam idam eva naḥ |</span>                    <span class="verse-line">tatrāpy akṣair asambandhaṃ manvānasyopajāyate ||</span></li>
        <li id="v4,252"><span class="verse-number">4.252</span><span class="verse-line">yadā buddhiḥ, tadā naiva pratyakṣatvena kalpyate |</span>                    <span class="verse-line">sparśanena tu sambandhe pratyakṣatvena jāyate ||</span></li>
        <li id="v4,253"><span class="verse-number">4.253</span><span class="verse-line">tasmād yadindriyaṃ yasya grāhakatvena kalpitam |</span>                    <span class="verse-line">tenaiva sati sambandhe pratyakṣaṃ nānyathā bhavet ||</span></li>
        <li id="v4,254"><span class="verse-number">4.254</span><span class="verse-line">evaṃ samāne 'pi vikalpamārge yatrākṣasambandhaphalānusāraḥ |</span>                    <span class="verse-line">pratyakṣatā tasya tathā ca loke vināpyado lakṣaṇataḥ prasiddham ||</span></li>
      </ol>
      <h1 id="section_5,1_vṛttikāragrantha_VKG">Chapter 5,1 vṛttikāragrantha VKG</h1>
      <ol class="verses" start="1">
        <li id="v5,1,1"><span class="verse-number">5,1.1</span><span class="verse-line">pratyakṣādau niṣiddhe 'pi nanu lokaprasiddhitaḥ |</span>                    <span class="verse-line">dharmādharmau pramāsyete brāhmaṇādivivekavat ||</span></li>
        <li id="v5,1,2"><span class="verse-number">5,1.2</span><span class="verse-line">dhārmikādhārmikatvābhyāṃ pīḍānugrahakāriṇau |</span>                    <span class="verse-line">prasiddhau hi, tathā cāha pārāśaryo 'tra vastuni ||</span></li>
        <li id="v5,1,3"><span class="verse-number">5,1.3</span><span class="verse-line">idaṃ puṇyam idaṃ pāpam ity etasmin padadvaye |</span>                    <span class="verse-line">ācaṇḍālaṃ manuṣyāṇām alpaṃ śāstraprayojanam ||</span></li>
        <li id="v5,1,4"><span class="verse-number">5,1.4</span><span class="verse-line">nirmūlāsambhavād atra pramāṇaiḥ saiva mṛgyate |</span>                    <span class="verse-line">kutaḥ punaḥ pravṛtteti, pratyakṣādi tu vāritam ||<span class="pb" data-page="150">&lt;150&gt;</span></span></li>
        <li id="v5,1,5"><span class="verse-number">5,1.5</span><span class="verse-line">na caitāni parityajya pṛthag loke pramāṇatā |</span>                    <span class="verse-line">saṃsāramocakādeś ca hiṃsā puṇyatvasammatā ||</span></li>
        <li id="v5,1,6"><span class="verse-number">5,1.6</span><span class="verse-line">na paścāt puṇyam icchanti ke cid evaṃ vigānataḥ |</span>                    <span class="verse-line">mlecchāryāṇāṃ prasiddhatvaṃ na dharmasyopapadyate ||</span></li>
        <li id="v5,1,7"><span class="verse-number">5,1.7</span><span class="verse-line">na cāryāṇāṃ viśeṣo 'sti yāvacchāstram anāśritam |</span>                    <span class="verse-line">tanmūlārthaprasiddhis tu tatprāmāṇye sthite bhavet ||</span></li>
        <li id="v5,1,8"><span class="verse-number">5,1.8</span><span class="verse-line">tasmād abhāvaktrasthau dharmādarmau na śaknuyāt |</span>                    <span class="verse-line">codanā cet samuddhartuṃ grastau tenaiva paśyatām ||</span></li>
        <li id="v5,1,9"><span class="verse-number">5,1.9</span><span class="verse-line">upadeśo hi bhavati jñānaṃ tasyeti yojyate |</span>                    <span class="verse-line">jñāyate yena tajjñānam ekādhikaraṇatvataḥ ||</span></li>
        <li id="v5,1,10"><span class="verse-number">5,1.10</span><span class="verse-line">autpattikagirā doṣaḥ kāraṇasya nivāryate |</span>                    <span class="verse-line">abādho 'nyatirekeṇa, svatas tena pramāṇatā ||<span class="pb" data-page="151">&lt;151&gt;</span></span></li>
        <li id="v5,1,11"><span class="verse-number">5,1.11</span><span class="verse-line">sarvasyānupalabdhe 'rthe prāmāṇyaṃ smṛtir anyathā |</span>                    <span class="verse-line">codanā copadeśaś ca vidhiś caikārthavācinaḥ ||</span></li>
        <li id="v5,1,12"><span class="verse-number">5,1.12</span><span class="verse-line">vākyāntare samarthe 'pi kimarthaṃ vidhir āśritaḥ |</span>                    <span class="verse-line">sādhyasādhanasambandhaḥ sarvākhyāteṣu vidyate ||</span></li>
        <li id="v5,1,13"><span class="verse-number">5,1.13</span><span class="verse-line">sarvavākyeṣu cākhyātaṃ tenākāṅkṣānivartanāt |</span>                    <span class="verse-line">pravṛttisiddhir icchātaḥ, pratiṣedhāt tu varjanam ||</span></li>
        <li id="v5,1,14"><span class="verse-number">5,1.14</span><span class="verse-line">vidhāvanāśrite sādhyaḥ puruṣārtho na labhyate |</span>                    <span class="verse-line">śrutasvargādibādhena dhātvarthaḥ sādhyatāṃ vrajet ||</span></li>
        <li id="v5,1,15"><span class="verse-number">5,1.15</span><span class="verse-line">vidhau tu tam atikramya svargādeḥ sādhyateṣyate |</span>                    <span class="verse-line">tatsādhanasya dharmatvam evaṃ sati ca labhyate ||<span class="pb" data-page="152">&lt;152&gt;</span></span></li>
        <li id="v5,1,16"><span class="verse-number">5,1.16</span><span class="verse-line">svapratyayāntarāpekṣā syād anāptanaroktiṣu |</span>                    <span class="verse-line">āptoktiṣu narāpekṣā nobhayaṃ codanāsu naḥ ||</span></li>
      </ol>
      <h1 id="section_5.2">Chapter 5.2</h1>
      <ol class="verses" start="17">
        <li id="v5,2,17"><span class="verse-number">5,2.17</span><span class="verse-line">ādiśabdo makārāntaḥ, luki kleśena saṅgatiḥ |</span>                    <span class="verse-line">nañadhyāhriyate sūtre, saṅkarāt paricodanā ||</span></li>
        <li id="v5,2,18"><span class="verse-number">5,2.18</span><span class="verse-line">pramāṇalakṣaṇājñānād vyabhicārāt parīkṣaṇam |</span>                    <span class="verse-line">naitat pratyakṣam ityevamaparīkṣopasaṃhṛtā ||</span></li>
        <li id="v5,2,19"><span class="verse-number">5,2.19</span><span class="verse-line">tatrānyasyāyathārthatvaṃ pratyakṣe tu yathārthatā |<span class="pb" data-page="153">&lt;153&gt;</span></span>                    <span class="verse-line">yadābhāsaṃ hi vijñānaṃ tatsaṃyoge tad iṣyate ||</span></li>
        <li id="v5,2,20"><span class="verse-number">5,2.20</span><span class="verse-line">sampūrṇaṃ lakṣaṇaṃ hy etat, tatsator vyatyayaḥ kṛtaḥ |</span>                    <span class="verse-line">śobhanārthas tu sacchabdaḥ, yad vākhyāhārakalpanā ||</span></li>
        <li id="v5,2,21"><span class="verse-number">5,2.21</span><span class="verse-line">arthāpattyetareṣāṃ ca pratyakṣābhāsalakṣaṇam |</span>                    <span class="verse-line">bādhakajñānalābho hi pūrvābādhe na sambhavet ||</span></li>
        <li id="v5,2,22"><span class="verse-number">5,2.22</span><span class="verse-line">sa cāstīti, avabodhatve sati nānyonyasaṃśrayam |</span>                    <span class="verse-line">na cānāgatabādhe ca pūrveṇātmā hi labhyate ||<span class="pb" data-page="154">&lt;154&gt;</span></span></li>
        <li id="v5,2,23"><span class="verse-number">5,2.23</span><span class="verse-line">nimittadoṣabodhena paścād yatrāpy abādhanam |</span>                    <span class="verse-line">bhavaty eva hi tatrāpi narāntaraviparyayaḥ ||</span></li>
        <li id="v5,2,24"><span class="verse-number">5,2.24</span><span class="verse-line">sarveṣāṃ sarvadā yatra dhīḥ syāt tatra na bādhanam |</span>                    <span class="verse-line">na hi kāraṇaduṣṭatvabuddhis tatra balīyasī ||<span class="pb" data-page="155">&lt;155&gt;</span></span></li>
        <li id="v5,2,25"><span class="verse-number">5,2.25</span><span class="verse-line">jātyādiṣu yadā jātā buddhiḥ paścād asambhavāt |</span>                    <span class="verse-line">nāśyate yuktibhis tatra vyaktam anyonyasaṃśrayam ||</span></li>
        <li id="v5,2,26"><span class="verse-number">5,2.26</span><span class="verse-line">svataḥ prāmāṇyataś cātra nirṇayo 'stitvabodhanāt |</span>                    <span class="verse-line">tadrūpapratyayotpattes tadasadvādinām api ||</span></li>
      </ol>
      <h1 id="section_5,3_nirālambanavāda_NAV">Chapter 5,3 nirālambanavāda NAV</h1>
      <ol class="verses" start="1">
        <li id="v5,3,1"><span class="verse-number">5,3.1</span><span class="verse-line">pramāṇatvāpramāṇatve puṇyapāpādi tatphalam |</span>                    <span class="verse-line">vidhyarthavādamantrārthanāmadheyādikalpanā ||</span></li>
        <li id="v5,3,2"><span class="verse-number">5,3.2</span><span class="verse-line">sarveṣu lakṣaṇeṣv evaṃ svapramāṇagaṇaiḥ sthitiḥ |</span>                    <span class="verse-line">vacanavyaktibhedena pūrvasiddhāntapakṣatā ||</span></li>
        <li id="v5,3,3"><span class="verse-number">5,3.3</span><span class="verse-line">karmabhyaḥ phalasambandhaḥ pāralaukyaihalaukike |</span>                    <span class="verse-line">sarvam ityādy ayuktaṃ syād arthaśūnyāsu buddhiṣu ||<span class="pb" data-page="156">&lt;156&gt;</span></span></li>
        <li id="v5,3,4"><span class="verse-number">5,3.4</span><span class="verse-line">tasmād dharmārthibhiḥ pūrvaṃ pramāṇair lokasammataiḥ |</span>                    <span class="verse-line">arthasya sadasadbhāve yatnaḥ kāryaḥ kriyāṃ prati ||</span></li>
        <li id="v5,3,5"><span class="verse-number">5,3.5</span><span class="verse-line">yadā saṃvṛtisatyena sarvam etat prakalpyate |</span>                    <span class="verse-line">jñānamātre 'pi kasmād vo vṛthāgraho 'rthakalpane ||</span></li>
        <li id="v5,3,6"><span class="verse-number">5,3.6</span><span class="verse-line">saṃvṛter na tu satyatvaṃ satyabhedaḥ kuto 'nvayam |</span>                    <span class="verse-line">satyā cet saṃvṛtiḥ keyaṃ mṛṣā cet satyatā katham ||</span></li>
        <li id="v5,3,7"><span class="verse-number">5,3.7</span><span class="verse-line">satyatvaṃ na ca sāmānyaṃ mṛṣārthaparamārthayoḥ |<span class="pb" data-page="157">&lt;157&gt;</span></span>                    <span class="verse-line">virodhāt, na hi vṛkṣatvaṃ sāmānyaṃ vṛkṣasiṃhayoḥ ||</span></li>
        <li id="v5,3,8"><span class="verse-number">5,3.8</span><span class="verse-line">tulyārthatve 'pi tenaiṣāṃ mithyāsaṃvṛtiśabdayoḥ |</span>                    <span class="verse-line">vañcanārtha upanyāso lālāvaktrāsavādivat ||</span></li>
        <li id="v5,3,9"><span class="verse-number">5,3.9</span><span class="verse-line">nāstikyaparihārārthaṃ saṃvṛtiḥ, kalpaneti ca |</span>                    <span class="verse-line">kalpanāpi tv abhinnasya naiva nirvastuke bhavet ||</span></li>
        <li id="v5,3,10"><span class="verse-number">5,3.10</span><span class="verse-line">tasmād yan nāsti nāsty eva, yat tv asti paramārthataḥ |</span>                    <span class="verse-line">tat satyam anyanmithyeti, na satyadvayakalpanā ||</span></li>
        <li id="v5,3,11"><span class="verse-number">5,3.11</span><span class="verse-line">svapnādibhogavac cāpi yopabhogatvakalpanā |</span>                    <span class="verse-line">tannivṛttyartham eveha paramārthe kaś cit pravartate ||</span></li>
        <li id="v5,3,12"><span class="verse-number">5,3.12</span><span class="verse-line">na hi svapnasukhādyarthaṃ dharme kaś cit pravartate |</span>                    <span class="verse-line">yādṛcchikatvāt svapnasya tūṣṇīmāsyeta paṇḍitaiḥ ||</span></li>
        <li id="v5,3,13"><span class="verse-number">5,3.13</span><span class="verse-line">paramārthaphalāvāptim icchadbhis tena yatnataḥ |</span>                    <span class="verse-line">pratipattir vidhātavyā yuktibhir bāhyavastuṣu ||<span class="pb" data-page="158">&lt;158&gt;</span></span></li>
        <li id="v5,3,14"><span class="verse-number">5,3.14</span><span class="verse-line">tatrārthaśūnyaṃ vijñānaṃ yogācārāḥ samāśritāḥ |</span>                    <span class="verse-line">tasyāpy abhāvam icchanti ye mādhyamikavādinaḥ ||</span></li>
        <li id="v5,3,15"><span class="verse-number">5,3.15</span><span class="verse-line">tatra bāhyārthaśūnyatvaṃ tulyaṃ tāvad dvayor api |</span>                    <span class="verse-line">nivṛttyāsya tato jñāne tadvat saṃvṛtikalpanā ||</span></li>
        <li id="v5,3,16"><span class="verse-number">5,3.16</span><span class="verse-line">tasmāt sādhāraṇatvena tanmūlatvena cāpy ayam |</span>                    <span class="verse-line">bāhyārthasadasadbhāve yatno bhāṣyakṛtā kṛtāḥ ||</span></li>
        <li id="v5,3,17"><span class="verse-number">5,3.17</span><span class="verse-line">bāhyārthāpahnave 'dvaitam ekārthasya parīkṣaṇāt |</span>                    <span class="verse-line">pramāṇam āśritaś caikas tatrāstāṃ yaḥ prameyataḥ ||</span></li>
        <li id="v5,3,18"><span class="verse-number">5,3.18</span><span class="verse-line">pramāṇasthas tu mūlatvād ihedānīṃ parīkṣyate |</span>                    <span class="verse-line">prastutaḥ sa dvidhā cātra prathamaṃ tv anumānataḥ ||</span></li>
        <li id="v5,3,19"><span class="verse-number">5,3.19</span><span class="verse-line">pratyakṣabādhane cokte paścāt tacchaktyavekṣaṇāt |</span>                    <span class="verse-line">tatrānumānamāhedaṃ nanv iti, asya ca saṅgatiḥ ||</span></li>
        <li id="v5,3,20"><span class="verse-number">5,3.20</span><span class="verse-line">tatsamprayogajaṃ nāma pratyakṣam iti bhāṣitam |</span>                    <span class="verse-line">tatrendriyārthasambandhabhedo na paramārthataḥ ||</span></li>
        <li id="v5,3,21"><span class="verse-number">5,3.21</span><span class="verse-line">kalpitaḥ samprayogas tu svapnādāv api vidyate |</span>                    <span class="verse-line">tadatadyogajanyasya vibhāgas tena durlabhaḥ ||<span class="pb" data-page="159">&lt;159&gt;</span></span></li>
        <li id="v5,3,22"><span class="verse-number">5,3.22</span><span class="verse-line">mithyātvaṃ yad dvidhaivoktaṃ nāyathety atra cocyate |</span>                    <span class="verse-line">sarvasyaiva ca mithyātve kiṃ viśiṣyābhidhīyate ||</span></li>
        <li id="v5,3,23"><span class="verse-number">5,3.23</span><span class="verse-line">stambhādipratyayo mithyā pratyayatvāt tathā hi yaḥ |</span>                    <span class="verse-line">pratyayaḥ sa mṛṣā dṛṣṭaḥ svapnādipratyayo yathā ||</span></li>
        <li id="v5,3,24"><span class="verse-number">5,3.24</span><span class="verse-line">siddhasādhanabhāvo 'ṃśe dṛṣṭāntābhāva eva ca |</span>                    <span class="verse-line">mā bhūtām evaśabdaś ca vyartho 'śeṣaprasādhane ||</span></li>
        <li id="v5,3,25"><span class="verse-number">5,3.25</span><span class="verse-line">sarva eveti tenātra jāgradbuddhiparigrahaḥ |</span>                    <span class="verse-line">svāṃśābhyupagamāc cāpi bāhyagrāhyanivāraṇam ||</span></li>
        <li id="v5,3,26"><span class="verse-number">5,3.26</span><span class="verse-line">pratyayasyeti sādhyāṃśavyāptahetunidarśanam |</span>                    <span class="verse-line">hetuś copanyenātra jāgrato 'pīti darśataḥ ||<span class="pb" data-page="160">&lt;160&gt;</span></span></li>
        <li id="v5,3,27"><span class="verse-number">5,3.27</span><span class="verse-line">vipakṣābhāvataś cātra vyatireko na kathyate |</span>                    <span class="verse-line">sāmānyasya ca hetutvāt kasmāt pakṣaikadeśatā ||</span></li>
        <li id="v5,3,28"><span class="verse-number">5,3.28</span><span class="verse-line">jāgrajjñāne viśeṣo 'yaṃ yataḥ supariniścayaḥ |</span>                    <span class="verse-line">bāhyālambanasambandho na prasiddhaḥ paraṃ prati ||</span></li>
        <li id="v5,3,29"><span class="verse-number">5,3.29</span><span class="verse-line">tasmād yad bhāṣyakāreṇa dattam uttam atra tu |</span>                    <span class="verse-line">vikalpasamatā vā syād vaidharmyasamatāpi vā ||</span></li>
        <li id="v5,3,30"><span class="verse-number">5,3.30</span><span class="verse-line">dṛṣṭatvāt pūrvapakṣasya jātyukti kaiś cid āśritā |</span>                    <span class="verse-line">pratijñādoṣam evāhuḥ ke cit pratyakṣabādhanam ||<span class="pb" data-page="161">&lt;161&gt;</span></span></li>
        <li id="v5,3,31"><span class="verse-number">5,3.31</span><span class="verse-line">śakṣyāmo yadi vispaṣṭaṃ svāṃśagrāhyanivāraṇam |</span>                    <span class="verse-line">tadā te śuddha eva syāt pakṣo grāhyanivāraṇaḥ ||</span></li>
        <li id="v5,3,32"><span class="verse-number">5,3.32</span><span class="verse-line">pratyakṣādeś ca viṣayo bāhya evāvatiṣṭhate |</span>                    <span class="verse-line">tanniṣedhakṛtas tasya tair bhavet pakṣabādhanam ||</span></li>
        <li id="v5,3,33"><span class="verse-number">5,3.33</span><span class="verse-line">suniścayena caiteṣāṃ bādhakapratyayād ṛte |</span>                    <span class="verse-line">pramāṇābhāsatā nāstīty etasmāt katyate balam ||</span></li>
        <li id="v5,3,34"><span class="verse-number">5,3.34</span><span class="verse-line">duṣṭajñānagṛhītāpratiṣedho hi yujyate |</span>                    <span class="verse-line">gṛhītamātrabādhe tu svapakṣo 'pi na sidhyati ||</span></li>
        <li id="v5,3,35"><span class="verse-number">5,3.35</span><span class="verse-line">agrāhyatvāc ca bhedena viśeṣaṇaviśeṣyayoḥ |</span>                    <span class="verse-line">aprasiddhobhayatvaṃ vā vācyam anyatarasya vā ||</span></li>
        <li id="v5,3,36"><span class="verse-number">5,3.36</span><span class="verse-line">vaktṛśrotroś ca yajjñānaṃ viśeṣaṇviśeṣyayoḥ |</span>                    <span class="verse-line">tannirālambanatvena svavāgbādho dvyor api ||</span></li>
        <li id="v5,3,37"><span class="verse-number">5,3.37</span><span class="verse-line">sambhavo na ca bhedasya viśeṣaṇaviśeṣyayoḥ |</span>                    <span class="verse-line">tasmān nirūpaṇaṃ nāsti pratijñārthasya śobhanam ||<span class="pb" data-page="162">&lt;162&gt;</span></span></li>
        <li id="v5,3,38"><span class="verse-number">5,3.38</span><span class="verse-line">nirālambanatā nāma na kiñ cid vastu gamyate |</span>                    <span class="verse-line">tena yadvyatirekādau praśno naivopapadyate ||</span></li>
        <li id="v5,3,39"><span class="verse-number">5,3.39</span><span class="verse-line">yady avastu kathaṃ tv asmāṃs tvaṃ bodhayitum icchasi |</span>                    <span class="verse-line">budhyase vā svabuddhyā tvam, kalpitā tv atha sādhyate ||</span></li>
        <li id="v5,3,40"><span class="verse-number">5,3.40</span><span class="verse-line">asataḥ kalpanā kīdṛk, kḷptau vastu prasajyate |</span>                    <span class="verse-line">katham iṣṭam abhāve ced, vastu so 'pīti vakṣyate ||</span></li>
        <li id="v5,3,41"><span class="verse-number">5,3.41</span><span class="verse-line">tathā pratyaya ity eṣa karma bhāvādi vā bhavet |</span>                    <span class="verse-line">bhāvādiṣu virodhaḥ syāt karma cet siddhasādhanam ||</span></li>
        <li id="v5,3,42"><span class="verse-number">5,3.42</span><span class="verse-line">pratyāyyasya hi rūpāder nirālambanateṣyate |</span>                    <span class="verse-line">avijñānātmakatvena kiñ cin nālambate hy asau ||</span></li>
        <li id="v5,3,43"><span class="verse-number">5,3.43</span><span class="verse-line">kartṛtve karaṇatve vā pakṣatvaṃ śabdayor api |</span>                    <span class="verse-line">tannirālambanatvena pakṣābhāvaḥ prasajyate ||<span class="pb" data-page="163">&lt;163&gt;</span></span></li>
        <li id="v5,3,44"><span class="verse-number">5,3.44</span><span class="verse-line">pratyāyyena ca bhinnena vinā kartrādyasambhavaḥ |</span>                    <span class="verse-line">pratyaye tannimitte vā bādhaḥ svavacanena te ||</span></li>
        <li id="v5,3,45"><span class="verse-number">5,3.45</span><span class="verse-line">athāpi rūḍhirūpeṇa pratyayaḥ syāt tathāpi tu |</span>                    <span class="verse-line">grāhakaṃ vastu siddhaṃ naḥ pratyayo 'nyasya vastunaḥ ||</span></li>
        <li id="v5,3,46"><span class="verse-number">5,3.46</span><span class="verse-line">tam abhyupetya pakṣaś ced abhyupetaṃ virudhyate |</span>                    <span class="verse-line">viśeṣyasyāprasiddhaś ca tava, asmākam atādṛśe ||</span></li>
        <li id="v5,3,47"><span class="verse-number">5,3.47</span><span class="verse-line">ātmadharmasvatantratvakalpane 'pi tathā bhavet |</span>                    <span class="verse-line">na ca pratyayamātratvaṃ kiñ cid asty anirūpaṇāt ||</span></li>
        <li id="v5,3,48"><span class="verse-number">5,3.48</span><span class="verse-line">śabdārthamātrarūpeṇa yathānyeṣāṃ nirūpaṇam |</span>                    <span class="verse-line">tathā ca bhavato na syād vācyabhedamanicchataḥ ||</span></li>
        <li id="v5,3,49"><span class="verse-number">5,3.49</span><span class="verse-line">nirālambanatā cāpi sarvathā yadi sādhyate |</span>                    <span class="verse-line">viśeṣaṇāprasiddhiś ca dṛṣṭāntaś ca na vidyate ||<span class="pb" data-page="164">&lt;164&gt;</span></span></li>
        <li id="v5,3,50"><span class="verse-number">5,3.50</span><span class="verse-line">kena cic cet prakāreṇa nirālambanatocyate |</span>                    <span class="verse-line">rasajñānasya rūpādiśūnyatvāt siddhasādhanam ||</span></li>
        <li id="v5,3,51"><span class="verse-number">5,3.51</span><span class="verse-line">atha buddhir yadākārā tadālambanavāraṇam |</span>                    <span class="verse-line">svākārasyābhyupetatvāt tadabhāvo virudhyate ||</span></li>
        <li id="v5,3,52"><span class="verse-number">5,3.52</span><span class="verse-line">bāhyānālambanatve 'pi bāhya ity agraho yadi |</span>                    <span class="verse-line">stambhādau naiva tadbuddhir ityevaṃ siddhasādhanam ||</span></li>
        <li id="v5,3,53"><span class="verse-number">5,3.53</span><span class="verse-line">atha stambhādirūpeṇa nirālambanatocyate |</span>                    <span class="verse-line">saṃvedanasya dṛṣṭatvāt tadvirodhaḥ prasajyate ||</span></li>
        <li id="v5,3,54"><span class="verse-number">5,3.54</span><span class="verse-line">dvicandrādiṣu tulyaś cet, nendriyāprāptito hi naḥ |</span>                    <span class="verse-line">tatrānālambanoktiḥ syān nārthasaṃvittyabhāvataḥ ||</span></li>
        <li id="v5,3,55"><span class="verse-number">5,3.55</span><span class="verse-line">sarvatrārthendriyāṇāṃ naḥ saṃyogasadasattayā |</span>                    <span class="verse-line">saṃvittau vidyamānāyāṃ sadasadgrāhikā sthitiḥ ||<span class="pb" data-page="165">&lt;165&gt;</span></span></li>
        <li id="v5,3,56"><span class="verse-number">5,3.56</span><span class="verse-line">bhavatas tv indriyādīnām abhāvād grahaṇād ṛte |</span>                    <span class="verse-line">nālambanasya hetuḥ syān niṣedho 'to na yujyate ||</span></li>
        <li id="v5,3,57"><span class="verse-number">5,3.57</span><span class="verse-line">bahirbhāvāprasiddhatvāt tenānālambanā matiḥ |</span>                    <span class="verse-line">kathañ cit sādhyate naiṣa pakṣo hi jñāyate tadā ||</span></li>
        <li id="v5,3,58"><span class="verse-number">5,3.58</span><span class="verse-line">yathānyabodhanāśakter nāprasiddhe viśeṣaṇe |</span>                    <span class="verse-line">pakṣasiddhis tathaiva syād viśeṣaṇaviśeṣaṇe ||</span></li>
        <li id="v5,3,59"><span class="verse-number">5,3.59</span><span class="verse-line">nāprasiddhe padārthe hi vākyārthaḥ sampratīyate |</span>                    <span class="verse-line">tatpūrvakatvāt pakṣaś ca vākyārthaḥ sthāpayiṣyate ||</span></li>
        <li id="v5,3,60"><span class="verse-number">5,3.60</span><span class="verse-line">paryudāse niṣedhe vā vyatiriktasya vastunaḥ |</span>                    <span class="verse-line">prameyatvādyabhedena jagataḥ siddhasādhanam ||<span class="pb" data-page="166">&lt;166&gt;</span></span></li>
        <li id="v5,3,61"><span class="verse-number">5,3.61</span><span class="verse-line">yadi cātyantabhedena nirālambanatocyate |</span>                    <span class="verse-line">kathañ cic ced virudhyeta prākpakṣaḥ kalpitena ||</span></li>
        <li id="v5,3,62"><span class="verse-number">5,3.62</span><span class="verse-line">vastvādyākārataś cāpi dhīr nirālambaneṣyate |</span>                    <span class="verse-line">grāhakāc ced abhinnatvaṃ śaktibhedo virudhyate ||</span></li>
        <li id="v5,3,63"><span class="verse-number">5,3.63</span><span class="verse-line">nirālambanabuddheś ca yady utpattiḥ prasādhyate |</span>                    <span class="verse-line">dṛṣṭatvāt seṣyate 'smābhir bāhyagrāhyavivarjitā ||</span></li>
        <li id="v5,3,64"><span class="verse-number">5,3.64</span><span class="verse-line">samyaktvaṃ punar etasyās tvaṃ necchasi kathañ cana |</span>                    <span class="verse-line">ātmāṃśe 'vasitā hy eṣā mṛgatṛṣṇādibuddhivat ||</span></li>
        <li id="v5,3,65"><span class="verse-number">5,3.65</span><span class="verse-line">caitrādipratyayānāṃ ca nirālambanatā yadi |</span>                    <span class="verse-line">dharmabhūtā na gṛhyeta sādhanotthitayā dhiyā ||</span></li>
        <li id="v5,3,66"><span class="verse-number">5,3.66</span><span class="verse-line">tato viṣayanānātvāt pratiyogyanirākṛtā |</span>                    <span class="verse-line">rūpāt sālambanaprāptiḥ satī kena nivāryate ||<span class="pb" data-page="167">&lt;167&gt;</span></span></li>
        <li id="v5,3,67"><span class="verse-number">5,3.67</span><span class="verse-line">yadi pratyayaśabdo 'pi pratyayatvena gṛhyate |</span>                    <span class="verse-line">saṃvittyālambanatvaṃ ca vāryate, siddhasādhanam ||</span></li>
        <li id="v5,3,68"><span class="verse-number">5,3.68</span><span class="verse-line">buddhyutpādanaśaktiś ced vāryā, sādhayaṃ na sidhyati |</span>                    <span class="verse-line">sādhanasya prayogo 'tra bodhakatvād vinā na te ||</span></li>
        <li id="v5,3,69"><span class="verse-number">5,3.69</span><span class="verse-line">na cābhidhāstyasambandhād ṛte bhedāc ca nāsty asau |</span>                    <span class="verse-line">na cāsau tadgataṃ bhedaṃ bodhayantya dhiyā vinā ||</span></li>
        <li id="v5,3,70"><span class="verse-number">5,3.70</span><span class="verse-line">prāśnikair agṛhīte ca vākyasyāvayave pṛthak |</span>                    <span class="verse-line">pakṣe hetau ca dṛṣṭānte vādini prativādini ||</span></li>
        <li id="v5,3,71"><span class="verse-number">5,3.71</span><span class="verse-line">sādhanasyāprayogaḥ syād abhyupetyocyate yadi |</span>                    <span class="verse-line">pūrvābhyupagamenaiva pratijñā bādhyate tataḥ ||</span></li>
        <li id="v5,3,72"><span class="verse-number">5,3.72</span><span class="verse-line">dharmādharmādibhede ca nāsiddhe paramārthataḥ |</span>                    <span class="verse-line">śiṣyātmanoś ca dharmāder upadeśo 'vakalpate ||</span></li>
        <li id="v5,3,73"><span class="verse-number">5,3.73</span><span class="verse-line">tadanuṣṭhānato buddher iṣṭo bhedaḥ, <span class="pb" data-page="168">&lt;168&gt;</span>  sphuṭaṃ ca taiḥ |</span>                    <span class="verse-line">sūtrāntare 'bhyupetatvād bhaved āgamabādhanam ||</span></li>
        <li id="v5,3,74"><span class="verse-number">5,3.74</span><span class="verse-line">sarvalokaprasiddhyā ca pakṣabādho 'tra te dhruvam |</span>                    <span class="verse-line">kṛtsnasādhanabuddhiś ca yadi mithyeṣyate tataḥ ||</span></li>
        <li id="v5,3,75"><span class="verse-number">5,3.75</span><span class="verse-line">sarvābhāvo yatheṣṭaṃ vā nyūnatā vābhidhīyate |</span>                    <span class="verse-line">teṣāṃ sālambanatve vā tair anaikāntiko bhavet ||</span></li>
        <li id="v5,3,76"><span class="verse-number">5,3.76</span><span class="verse-line">tadanyasya pratijñā cet, tadanyapratyayo mṛṣā |</span>                    <span class="verse-line">tanmithyātvaprasaṅge ca sarvaṃ pūrva na sidhyati ||</span></li>
        <li id="v5,3,77"><span class="verse-number">5,3.77</span><span class="verse-line">stambhādisādhanajñānabhedo na hi tathā bhavet |</span>                    <span class="verse-line">yāvad yāvat pratijñeyaṃ tadaṅgasya pratīyate ||</span></li>
        <li id="v5,3,78"><span class="verse-number">5,3.78</span><span class="verse-line">tāvat tāvat pareṣāṃ syān mithyātvād anyabādhanam |<span class="pb" data-page="169">&lt;169&gt;</span></span>                    <span class="verse-line">viruddhāvyabhicāritvaṃ bādho vāpy anumānataḥ ||</span></li>
        <li id="v5,3,79"><span class="verse-number">5,3.79</span><span class="verse-line">itthaṃ sarveṣu pakṣeṣu vaktavyaṃ pratisādhanam |</span>                    <span class="verse-line">bāhyārthālambanā buddhir iti samyak ca dhīr iyam ||</span></li>
        <li id="v5,3,80"><span class="verse-number">5,3.80</span><span class="verse-line">bādhakāpetabuddhitvād yathā svapnādibādhadhīḥ |</span>                    <span class="verse-line">sāpi mithyeti ced brūyāt, svapnādīnām abādhanāt ||</span></li>
        <li id="v5,3,81"><span class="verse-number">5,3.81</span><span class="verse-line">tasmāt sādharmyadṛṣṭānto bhavataḥ sādhane na hi |</span>                    <span class="verse-line">vijñānāstitvabhinnatvakṣaṇikatvādidhīs tathā ||</span></li>
        <li id="v5,3,82"><span class="verse-number">5,3.82</span><span class="verse-line">samyak ced abhyupeyeta tadānaikāntiko bhavet |</span>                    <span class="verse-line">tanmithyābhyupapattau ca pakṣabādhaḥ prasajyate ||</span></li>
        <li id="v5,3,83"><span class="verse-number">5,3.83</span><span class="verse-line">tathā ca baddham uktādivyavasthā na prakalpate |</span>                    <span class="verse-line">tataś ca mokṣayatnasya vaiphalyaṃ vaḥ prasajyate ||<span class="pb" data-page="170">&lt;170&gt;</span></span></li>
        <li id="v5,3,84"><span class="verse-number">5,3.84</span><span class="verse-line">vikalpotpadyamānā ca jñānāstitvādidhīr yadi |</span>                    <span class="verse-line">mṛṣeṣṭā, na ca dṛṣṭātra pramāṇāntarato gatiḥ ||</span></li>
        <li id="v5,3,85"><span class="verse-number">5,3.85</span><span class="verse-line">pramāṇābhāvatas tena jñānāstitvādi durlabham |</span>                    <span class="verse-line">sarvaṃ cāpy asmadādīnāṃ mithyā jñānaṃ vikalpanāt ||</span></li>
        <li id="v5,3,86"><span class="verse-number">5,3.86</span><span class="verse-line">sānnidhyaviprakṛṣṭatve sattvāsattve ca durlabhe |</span>                    <span class="verse-line">mithyājñānāviśeṣe 'pi sāṃkhyādiparivarjanāt ||</span></li>
        <li id="v5,3,87"><span class="verse-number">5,3.87</span><span class="verse-line">bauddhadarśana ekasmin pakṣapāto na yujyate |</span>                    <span class="verse-line">mṛṣātvaṃ yadi buddheḥ syād bādhaḥ kiṃ nopalabhyate ||</span></li>
        <li id="v5,3,88"><span class="verse-number">5,3.88</span><span class="verse-line">bādhād vināpi tac cet syād vyavasthā na prakalpate |</span>                    <span class="verse-line">pratiyogini dṛṣṭe ca jāgrajjñāne mṛṣā bhavet ||</span></li>
        <li id="v5,3,89"><span class="verse-number">5,3.89</span><span class="verse-line">svapnādibuddhir asmākaṃ tava bhedo 'pi kiṅkṛtaḥ |</span>                    <span class="verse-line">na cānyat pratiyogyasti jāgrajjñānasya śobhanam ||</span></li>
        <li id="v5,3,90"><span class="verse-number">5,3.90</span><span class="verse-line">yaddarśanena mithyātvaṃ stambhādipratyayo vrajet |</span>                    <span class="verse-line">svapnādipratiyogitvaṃ sarvalokaprasiddhitaḥ ||</span></li>
        <li id="v5,3,91"><span class="verse-number">5,3.91</span><span class="verse-line">tadīyadharmavaidharmyād bādhakapratyayo yathā |<span class="pb" data-page="171">&lt;171&gt;</span></span>                    <span class="verse-line">yogināṃ jāyate buddhir bādhikā pratiyoginī ||</span></li>
        <li id="v5,3,92"><span class="verse-number">5,3.92</span><span class="verse-line">jāgratstambhādibuddhīnāṃ tataḥ svapnāditulyatā |</span>                    <span class="verse-line">prāptānāṃ tām avasthāṃ ca sarvaprāṇabhṛtām api ||</span></li>
        <li id="v5,3,93"><span class="verse-number">5,3.93</span><span class="verse-line">bādho 'yaṃ bhavitā tena siddhā sapratiyogitā |</span>                    <span class="verse-line">iha janmani keṣāñ cin na tāvad upalabhyate ||</span></li>
        <li id="v5,3,94"><span class="verse-number">5,3.94</span><span class="verse-line">yogyavasthāgatānāṃ tu na vidmaḥ kiṃ bhaviṣyati |</span>                    <span class="verse-line">yogināṃ cāsmādīyānāṃ tvaduktapratiyoginī ||</span></li>
        <li id="v5,3,95"><span class="verse-number">5,3.95</span><span class="verse-line">tvaduktiviparītā vā bādhabuddhir bhaviṣyati |</span>                    <span class="verse-line">īdṛktve yogibuddhīnāṃ dṛṣṭānto na tavāsti ca ||</span></li>
        <li id="v5,3,96"><span class="verse-number">5,3.96</span><span class="verse-line">dṛṣṭāntas tv asmādīnāṃ yo gṛhītaḥ sa vidyate |</span>                    <span class="verse-line">atha stambhādibuddhīnāṃ vadet sapratiyogitām ||</span></li>
        <li id="v5,3,97"><span class="verse-number">5,3.97</span><span class="verse-line">bādhyatvaṃ cāpi buddhitvān mṛgatṛṣṇādibuddhivat |<span class="pb" data-page="172">&lt;172&gt;</span></span>                    <span class="verse-line">iṣṭaṃ sapratiyogitvaṃ mṛgatṛṣṇādibuddhibhiḥ ||</span></li>
        <li id="v5,3,98"><span class="verse-number">5,3.98</span><span class="verse-line">tadātmanā ca bādhyatvaṃ grāhyāntaratayāpi ca |</span>                    <span class="verse-line">bādhakaiś cāpy anekāntaḥ, tadanyatve ca pūrvavat ||</span></li>
        <li id="v5,3,99"><span class="verse-number">5,3.99</span><span class="verse-line">mithyādhīpratiyogitvaṃ svapnādāv iva te bhavet |</span>                    <span class="verse-line">rāgādikṣayayogitvanimittādhigatis tathā ||</span></li>
        <li id="v5,3,100"><span class="verse-number">5,3.100</span><span class="verse-line">yāvān viśeṣa iṣṭaś cet sarvābhāvād viruddhatā |</span>                    <span class="verse-line">mahājanasya vā bādhādivānīmbādhabuddhivat ||</span></li>
        <li id="v5,3,101"><span class="verse-number">5,3.101</span><span class="verse-line">vācyo 'numānabādho vā yadi vā pratisādhanam |</span>                    <span class="verse-line">pūrvasādhanadoṣāś ca sandheyāḥ, tasya cādhunā ||</span></li>
        <li id="v5,3,102"><span class="verse-number">5,3.102</span><span class="verse-line">sādhyābhedād avācyatvād hetor nobhayasiddhatā |</span>                    <span class="verse-line">pratyayatvaṃ ca, <span class="pb" data-page="173">&lt;173&gt;</span>  sāmānyaṃ bhinnābhinnaṃ na vidyate ||</span></li>
        <li id="v5,3,103"><span class="verse-number">5,3.103</span><span class="verse-line">bhavato 'tyantabhinnaṃ ca matpakṣe 'pi kathañ cana |</span>                    <span class="verse-line">sārūpyānyanivṛttī ca netyetat sādhayiṣyate ||</span></li>
        <li id="v5,3,104"><span class="verse-number">5,3.104</span><span class="verse-line">tasmād dhetur na sāmānyam asti siddhaṃ dvayor api |</span>                    <span class="verse-line">viśeṣayoś ca hetutvaṃ pakṣatattulyasaṃsthayoḥ ||</span></li>
        <li id="v5,3,105"><span class="verse-number">5,3.105</span><span class="verse-line">na syād anvayahīnatvād ataddharmatayāpi ca |</span>                    <span class="verse-line">na cārthahīnā tadbuddhir hetutvena bhaviṣyati ||</span></li>
        <li id="v5,3,106"><span class="verse-number">5,3.106</span><span class="verse-line">āśrayāsiddhitā coktā viśeṣyasyāprasiddhitaḥ |</span>                    <span class="verse-line">tathā hetor viruddhatvaṃ dṛṣṭānte sādhyahīnatā ||</span></li>
        <li id="v5,3,107"><span class="verse-number">5,3.107</span><span class="verse-line">viśeṣaṇāprasiddhatvavikalpenaiva bodhite |</span>                    <span class="verse-line">svapnādipratyaye bāhyaṃ sarvathā na hi neṣyate ||</span></li>
        <li id="v5,3,108"><span class="verse-number">5,3.108</span><span class="verse-line">sarvatrālambanaṃ bāhyaṃ deśakālānyathātmakam |<span class="pb" data-page="174">&lt;174&gt;</span></span>                    <span class="verse-line">janmany ekatra bhinne vā tathā kālāntare 'pi vā ||</span></li>
        <li id="v5,3,109"><span class="verse-number">5,3.109</span><span class="verse-line">taddeśo vānyadeśo vā svapnajñānasya gocaraḥ |</span>                    <span class="verse-line">alātacakre 'lātaṃ syāc chīghrabhramaṇasaṃskṛtam ||</span></li>
        <li id="v5,3,110"><span class="verse-number">5,3.110</span><span class="verse-line">gandharvanagare 'bhrāṇi pūrvadṛṣṭaṃ gṛhādi ca |</span>                    <span class="verse-line">pūrvānubhūtatoyaṃ ca raśmitaptoṣaraṃ tathā ||</span></li>
        <li id="v5,3,111"><span class="verse-number">5,3.111</span><span class="verse-line">mṛgatoyasya vijñāne kāraṇatvena kalpyate |</span>                    <span class="verse-line">dravyāntare viṣāṇaṃ ca śaśasyātmā ca kāraṇam ||</span></li>
        <li id="v5,3,112"><span class="verse-number">5,3.112</span><span class="verse-line">śaśaśṛṅgadhiyaḥ, mauṇḍyaṃ niṣedhe śiraso 'sya ca |</span>                    <span class="verse-line">vastvantarair asaṃsṛṣṭaḥ padārthaḥ śūnyatādhiyaḥ ||<span class="pb" data-page="175">&lt;175&gt;</span></span></li>
        <li id="v5,3,113"><span class="verse-number">5,3.113</span><span class="verse-line">kāraṇatvaṃ padārthānām asadvākyārthakalpane |</span>                    <span class="verse-line">atyantānanubhūto 'pi baddhyā yo 'rthaḥ prakalpyate ||</span></li>
        <li id="v5,3,114"><span class="verse-number">5,3.114</span><span class="verse-line">tasyotpattau kathañ cit syuḥ pṛthivyādīni kāraṇam |</span>                    <span class="verse-line">eṣa pratyakṣadharmaś ca vartamānārthataiva yā ||</span></li>
        <li id="v5,3,115"><span class="verse-number">5,3.115</span><span class="verse-line">sannikṛṣṭārthavṛttiś ca na tu jñānāntareṣv iyam |</span>                    <span class="verse-line">katham utpādayej jñānaṃ tatrāsaṃścet, kuto nviyam ||</span></li>
        <li id="v5,3,116"><span class="verse-number">5,3.116</span><span class="verse-line">arthasyāvidyamānasya vijñānotpattyaśaktatā |</span>                    <span class="verse-line">bāhyālambanatāyāṃ nau vivādo 'rthasya saṃnidhiḥ ||</span></li>
        <li id="v5,3,117"><span class="verse-number">5,3.117</span><span class="verse-line">yadi nāsti, kim evaṃ syād asmatpakṣanivartanam |</span>                    <span class="verse-line">tasmād yadanyathāsantam anyathā pratipadyate ||</span></li>
        <li id="v5,3,118"><span class="verse-number">5,3.118</span><span class="verse-line">tannirālambanaṃ jñānam, <span class="pb" data-page="176">&lt;176&gt;</span>  abhāvālambanaṃ ca tat |</span>                    <span class="verse-line">bhāvāntaram abhāvo 'nyo na kaś cid anirūpaṇāt ||</span></li>
        <li id="v5,3,119"><span class="verse-number">5,3.119</span><span class="verse-line">bhavatā dvayamatyetad durnirūpaṃ sahetukam |</span>                    <span class="verse-line">pratijñādoṣavac cāpi yojyā hetor viruddhatā ||</span></li>
        <li id="v5,3,120"><span class="verse-number">5,3.120</span><span class="verse-line">samastavyastadharmādisvarūpādiviparyayāt |<span class="pb" data-page="177">&lt;177&gt;</span></span>                    <span class="verse-line">dṛṣṭāntadoṣāḥ sarve ca yojyāḥ, na hy ekavastuni ||</span></li>
        <li id="v5,3,121"><span class="verse-number">5,3.121</span><span class="verse-line">tava sādhyāṃśahetvaṃśavyāptadharmādisambhavaḥ |</span>                    <span class="verse-line">ke cid vaidharmyadṛṣṭānto nāstīty apy anuyuñjate ||</span></li>
        <li id="v5,3,122"><span class="verse-number">5,3.122</span><span class="verse-line">tadabhāvād avṛtteś ca nāsty atrāvasaras tava |</span>                    <span class="verse-line">vidhirūpapratijñāyām etad vaktuṃ hi śakyate ||</span></li>
        <li id="v5,3,123"><span class="verse-number">5,3.123</span><span class="verse-line">tatrāvastuvipakṣe 'pi prayogasya hi sambhavaḥ |</span>                    <span class="verse-line">yasminn anityatā nāsti kāryatāpi na vidyate ||</span></li>
        <li id="v5,3,124"><span class="verse-number">5,3.124</span><span class="verse-line">tasmin, yathā khapuṣpādāv iti śakyaṃ hi bhāṣitum |</span>                    <span class="verse-line">atra tv avastusādhyatvaṃ vastunaś ca vipakṣatā ||</span></li>
        <li id="v5,3,125"><span class="verse-number">5,3.125</span><span class="verse-line">tena syād vyatireko 'sya vācyaḥ, <span class="pb" data-page="178">&lt;178&gt;</span>  yaś cāpi darśayet |</span>                    <span class="verse-line">pratiṣedhadvayāt tena vidhir eva pradarśitaḥ ||</span></li>
        <li id="v5,3,126"><span class="verse-number">5,3.126</span><span class="verse-line">na ca śakyo vidhir vaktuṃ vastuny asati kena cit |</span>                    <span class="verse-line">evaṃ sthite ca sarvajñaniṣedhādāv iyaṃ gatiḥ ||</span></li>
        <li id="v5,3,127"><span class="verse-number">5,3.127</span><span class="verse-line">pratyakṣāder asāmarthyaṃ tadīyasyāsmadādivat |</span>                    <span class="verse-line">vaidharmyāsambhave 'py etadanye tv āhur adūṣaṇam ||</span></li>
        <li id="v5,3,128"><span class="verse-number">5,3.128</span><span class="verse-line">vinaiva tatprayogeṇa hetur aikāntiko yataḥ |</span>                    <span class="verse-line">sarvathā sadupāyānāṃ vādamārgaḥ pravartate ||</span></li>
        <li id="v5,3,129"><span class="verse-number">5,3.129</span><span class="verse-line">adhikāro 'nupāyatvān na vāde śūnyavādinaḥ |</span>                    <span class="verse-line">nanu sarvaṃ bhavatsiddhaṃ mayedaṃ sādhanaṃ kṛtam ||</span></li>
        <li id="v5,3,130"><span class="verse-number">5,3.130</span><span class="verse-line">kimarthaṃ tadasiddhyā tvaṃ vikalpyātrātthadūṣaṇam |</span>                    <span class="verse-line">vipralipsur ivāhaivaṃ kimarthaṃ nyāyavid bhavān ||<span class="pb" data-page="179">&lt;179&gt;</span></span></li>
        <li id="v5,3,131"><span class="verse-number">5,3.131</span><span class="verse-line">nāśrauṣīḥ sādhanatvaṃ kiṃ prasiddhasya dvayor api |</span>                    <span class="verse-line">yo 'pi tāvat parāsiddhaḥ svayaṃ siddho 'bhidhīyate ||</span></li>
        <li id="v5,3,132"><span class="verse-number">5,3.132</span><span class="verse-line">bhavet tatra pratīkāraḥ svato 'siddhe tu kā kriyā |</span>                    <span class="verse-line">taṃ sādhayan virundhyād dhi pūrvābhyupagataṃ naraḥ ||</span></li>
        <li id="v5,3,133"><span class="verse-number">5,3.133</span><span class="verse-line">asādhite tu sādhyo 'rtho na tena pratipadyate |</span>                    <span class="verse-line">parāsiddho na paryāptaḥ pareṣāṃ pratipattaye ||</span></li>
        <li id="v5,3,134"><span class="verse-number">5,3.134</span><span class="verse-line">tenāsādhanatā yuktā, svato 'siddhe tu kiṅkṛtā |</span>                    <span class="verse-line">dvayoḥ siddhasya hetutvaṃ nādṛṣṭāyopadiśyate ||</span></li>
        <li id="v5,3,135"><span class="verse-number">5,3.135</span><span class="verse-line">pratyeṣyanti svasiddhena sādhanena svayaṃ yataḥ |</span>                    <span class="verse-line">vadet katham asiddhaṃ cet, ityanenāpi kiṃ tava ||</span></li>
        <li id="v5,3,136"><span class="verse-number">5,3.136</span><span class="verse-line">gṛhītam agṛhītaṃ vā sādhyaṃ vā sādhanāpi vā |</span>                    <span class="verse-line">mayocyate cet tv asiddhaṃ kiṃ tvaṃ na pratipadyase ||</span></li>
        <li id="v5,3,137"><span class="verse-number">5,3.137</span><span class="verse-line">yatra syāt puruṣādhīnā buddhis tatredam ucyate |</span>                    <span class="verse-line">kuto 'sya pūrvavijñānam ityatretanna yujyate ||<span class="pb" data-page="180">&lt;180&gt;</span></span></li>
        <li id="v5,3,138"><span class="verse-number">5,3.138</span><span class="verse-line">yadi caivaṃ bhaved atra pratijñāmātra eva hi |</span>                    <span class="verse-line">maddoṣājñānamātreṇa pratipattir bhavet tava ||</span></li>
        <li id="v5,3,139"><span class="verse-number">5,3.139</span><span class="verse-line">yatas tu sādhanāpekṣā tenāsyaiva pramāṇatā |</span>                    <span class="verse-line">tatsmṛtyutpattimātre tu vākyavyāpāra iṣyate ||</span></li>
        <li id="v5,3,140"><span class="verse-number">5,3.140</span><span class="verse-line">tasmād yathaiva sādhyāṃśavyāptahetunidarśanāt |</span>                    <span class="verse-line">sādhyaṃ gṛhṇan na vaktāram apekṣeta tathā bhavān ||</span></li>
        <li id="v5,3,141"><span class="verse-number">5,3.141</span><span class="verse-line">yac cāpi bhavato jñānaṃ pratyakādiḥ kim atra te |</span>                    <span class="verse-line">matprasiddhāsti yuktir vā sādhyaṃ vātra yathecchasi ||</span></li>
        <li id="v5,3,142"><span class="verse-number">5,3.142</span><span class="verse-line">tasmān na viduṣām etaduttaṃ yujyate yataḥ |</span>                    <span class="verse-line">tava hetur asiddho 'yaṃ mama tena na sādhanam ||</span></li>
        <li id="v5,3,143"><span class="verse-number">5,3.143</span><span class="verse-line">satyaṃ yadi mamaivātra pratipattiḥ phalaṃ bhavet |</span>                    <span class="verse-line">tadā tvadaprasiddhe 'pi hetau māṃ prati hetutā ||</span></li>
        <li id="v5,3,144"><span class="verse-number">5,3.144</span><span class="verse-line">yadā tu jñānamātratvapratipattau bhavān mayā |</span>                    <span class="verse-line">pṛṣṭaḥ ko hetur atreti tadaivaṃ nopapadyate ||</span></li>
        <li id="v5,3,145"><span class="verse-number">5,3.145</span><span class="verse-line">svayaṃ na hy agṛhītena matprasiddhena vā bhavān |</span>                    <span class="verse-line">hetunā sādhyam etat tu pratipannaḥ kathañ cana ||<span class="pb" data-page="181">&lt;181&gt;</span></span></li>
        <li id="v5,3,146"><span class="verse-number">5,3.146</span><span class="verse-line">na ca vyāpriyate 'nyatra vacanaṃ prāśnikān prati |</span>                    <span class="verse-line">svaniścayāya yo hetus tasyaiva pratipādanāt ||</span></li>
        <li id="v5,3,147"><span class="verse-number">5,3.147</span><span class="verse-line">matprasiddhatvam etasya kutaś cāvagataṃ tvayā |</span>                    <span class="verse-line">kathaṃ cetthaṃ vivakṣā te svayam artham ajānataḥ ||</span></li>
        <li id="v5,3,148"><span class="verse-number">5,3.148</span><span class="verse-line">mayi jijñāsamāne 'pi buddhipūrvābhidhāyinaḥ |</span>                    <span class="verse-line">iti jñātvā ca vo vṛddhair bhāṣitobhayasiddhatā ||</span></li>
        <li id="v5,3,149"><span class="verse-number">5,3.149</span><span class="verse-line">tena yadvanmamaitena tvamadhitsasi hetunā |</span>                    <span class="verse-line">sādhyajñānam, tathaivāham ajñānaṃ tava dūṣaṇaiḥ ||</span></li>
        <li id="v5,3,150"><span class="verse-number">5,3.150</span><span class="verse-line">yathaiva ca bhavānīdṛk sādhyam uktvāsya sādhanam |</span>                    <span class="verse-line">sādhyānurūpam ajñātvā vihataḥ pratipādanāt ||</span></li>
        <li id="v5,3,151"><span class="verse-number">5,3.151</span><span class="verse-line">tathaiva pratipādyo 'pi tādṛksādhyabubhutsayā |</span>                    <span class="verse-line">manvānaḥ sādhanaṃ duṣṭaṃ tataḥ sādhyaṃ na budhyate ||</span></li>
        <li id="v5,3,152"><span class="verse-number">5,3.152</span><span class="verse-line">saṃvittyā sādhanaṃ matvā tatsadbhāve dṛḍhe sthite |</span>                    <span class="verse-line">sādhyasyāsambhavād eva tvaduktaṃ nāvabudhyate ||</span></li>
        <li id="v5,3,153"><span class="verse-number">5,3.153</span><span class="verse-line">tenāśeyaṃ na kartavyā mohād api mayerite |</span>                    <span class="verse-line">sādhane sādhanaṃ jñātvā para evāvabhotsyate ||<span class="pb" data-page="182">&lt;182&gt;</span></span></li>
        <li id="v5,3,154"><span class="verse-number">5,3.154</span><span class="verse-line">vispaṣṭaś cākṣapādokto virodho hetusādhyayoḥ |</span>                    <span class="verse-line">yamadṛṣṭvā parair uktam adūṣaṇam idaṃ kila ||</span></li>
        <li id="v5,3,155"><span class="verse-number">5,3.155</span><span class="verse-line">nanu lokaprasiddhena pūrvam etena hetunā |</span>                    <span class="verse-line">sādhyasiddhir mamāpy āsīt paramārtho 'sya nāstitā ||</span></li>
        <li id="v5,3,156"><span class="verse-number">5,3.156</span><span class="verse-line">yo 'dhunā paramārthena nāstītyevaṃ prakāśate |</span>                    <span class="verse-line">kathaṃ pūrvam asāv āsīd asaṃścet sādhanaṃ katham ||</span></li>
        <li id="v5,3,157"><span class="verse-number">5,3.157</span><span class="verse-line">sādhanaṃ ced avaśyaṃ ca paramārthāstitā bhavet |</span>                    <span class="verse-line">siddhir nāparamārthena paramārthasya yujyate ||</span></li>
        <li id="v5,3,158"><span class="verse-number">5,3.158</span><span class="verse-line">na dṛṣṭā śaśaśṛṅgādeḥ samyagjñānādihetutā |<span class="pb" data-page="183">&lt;183&gt;</span></span>                    <span class="verse-line">bāṣpādināpy adhūmena mithyā vahnyādibodhanam ||</span></li>
        <li id="v5,3,159"><span class="verse-number">5,3.159</span><span class="verse-line">tasmād asatyahetor yā paramārthe matis tava |</span>                    <span class="verse-line">sāpy asatyā na satyaṃ hi satyābhāsena gamyate ||</span></li>
        <li id="v5,3,160"><span class="verse-number">5,3.160</span><span class="verse-line">ye 'pi rekhādayo dṛṣṭā varṇānāṃ pratipādakāḥ |</span>                    <span class="verse-line">na te svenāpi rūpeṇa paramārthatvavarjitāḥ ||</span></li>
        <li id="v5,3,161"><span class="verse-number">5,3.161</span><span class="verse-line">varṇātmanā na satyāś cet, sarvabhāveṣv ayaṃ vidhiḥ |</span>                    <span class="verse-line">padārthāntararūpeṇa na satyaṃ kiñ cid iṣyate ||</span></li>
        <li id="v5,3,162"><span class="verse-number">5,3.162</span><span class="verse-line">svarūpe vidyamāne tu yad apy evaṃ prakāśate |</span>                    <span class="verse-line">svarūpābhāvakḷptau tu na satyaṃ nāpy asatyatā ||</span></li>
        <li id="v5,3,163"><span class="verse-number">5,3.163</span><span class="verse-line">hetvādīnāṃ tu bhavataḥ svarūpeṇāpy asatyatā |</span>                    <span class="verse-line">tena bāṣpādivat teṣām upāyatvam, na lekhyavat ||<span class="pb" data-page="184">&lt;184&gt;</span></span></li>
        <li id="v5,3,164"><span class="verse-number">5,3.164</span><span class="verse-line">upāyānāṃ svarūpaṃ hi saṃvṛttyātmakam eva naḥ |</span>                    <span class="verse-line">tathā ca satyateṣṭaiva svarūpāsatyatā katham ||</span></li>
        <li id="v5,3,165"><span class="verse-number">5,3.165</span><span class="verse-line">saṃvṛtyā yat svarūpaṃ hi tadvāṅmātranibandhanam |</span>                    <span class="verse-line">hetutvaṃ paramārthasya pratipattuṃ na śaknuyāt ||</span></li>
        <li id="v5,3,166"><span class="verse-number">5,3.166</span><span class="verse-line">paramāthāc ca lokasya na bhede hetur asti te |</span>                    <span class="verse-line">laukikopāyagamyasya kena syāt paramārthatā ||</span></li>
        <li id="v5,3,167"><span class="verse-number">5,3.167</span><span class="verse-line">nanv asty api bāhye 'rthe buddhyārūḍhe na sidhyati |</span>                    <span class="verse-line">vāsanāśabdabhedotthavikalpapravibhāgataḥ ||</span></li>
        <li id="v5,3,168"><span class="verse-number">5,3.168</span><span class="verse-line">nyāyavidbhir idaṃ coktaṃ dharmādau buddhim āśrite |</span>                    <span class="verse-line">vyavahāro 'numānādeḥ kalpyate na bahiḥsthite ||<span class="pb" data-page="185">&lt;185&gt;</span></span></li>
        <li id="v5,3,169"><span class="verse-number">5,3.169</span><span class="verse-line">astīdaṃ vacanaṃ teṣām idaṃ tatra parīkṣyatām |</span>                    <span class="verse-line">bhedo 'sataḥ kathaṃ hi syād buddhiśabdayoḥ ||</span></li>
        <li id="v5,3,170"><span class="verse-number">5,3.170</span><span class="verse-line">nirvastuke kathañ cin nu prasavo buddhiśabdayoḥ |</span>                    <span class="verse-line">śabdabhedo 'pi bhavatas tadabhāvān na sidhyati ||</span></li>
        <li id="v5,3,171"><span class="verse-number">5,3.171</span><span class="verse-line">yadi vā vidyamāno 'pi bhedo buddhiprakalpitaḥ |</span>                    <span class="verse-line">sādhyasādhanadharmāder vyavahārāya kalpyate ||</span></li>
        <li id="v5,3,172"><span class="verse-number">5,3.172</span><span class="verse-line">tato bhavatprayukte 'smin sādhane yāvad ucyate |</span>                    <span class="verse-line">sarvatrotpadyate buddhir iti dūṣaṇatā bhavet ||</span></li>
        <li id="v5,3,173"><span class="verse-number">5,3.173</span><span class="verse-line">yaś ca mantras tv ayokto 'yaṃ dharmyādau buddhim āśrite |</span>                    <span class="verse-line">na bāhyāpekṣayā sa syād asiddhyādau mayerite ||</span></li>
        <li id="v5,3,174"><span class="verse-number">5,3.174</span><span class="verse-line">buddhiprakḷptisidhiś ca bhavatāṃ vyavahāriṇam |</span>                    <span class="verse-line">maduktaṃ dūṣaṇaṃ siddhaṃ tvaduktaṃ tu na sādhanam ||</span></li>
        <li id="v5,3,175"><span class="verse-number">5,3.175</span><span class="verse-line">bāhyārthavyavahāritvāj jñānotpāde sthite 'pi naḥ |</span>                    <span class="verse-line">kathañ cin na hi kalpyeta vyavahāro 'rthavarjitaḥ ||</span></li>
        <li id="v5,3,176"><span class="verse-number">5,3.176</span><span class="verse-line">nanu yadvanmayā hetur neṣyate dūṣaṇaṃ tathā |</span>                    <span class="verse-line">tena me dūṣaṇābhāvād aduṣṭaṃ sādhanaṃ bhavet ||<span class="pb" data-page="186">&lt;186&gt;</span></span></li>
        <li id="v5,3,177"><span class="verse-number">5,3.177</span><span class="verse-line">nedānīṃ dūṣaṇaiḥ kāryam, sādhanābhāvato yadi |</span>                    <span class="verse-line">tvayaivāsmadabhipretā svapakṣāsiddhir āśritā ||</span></li>
        <li id="v5,3,178"><span class="verse-number">5,3.178</span><span class="verse-line">na cāsti vāsanābhedo nimittāsambhavāt tava |</span>                    <span class="verse-line">jñānabhedo nimittaṃ cet, tasya bhedaḥ kathaṃ punaḥ ||</span></li>
        <li id="v5,3,179"><span class="verse-number">5,3.179</span><span class="verse-line">vāsanābhedataś cet syāt, prāptam anyonyasaṃśrayam |</span>                    <span class="verse-line">svacchasya jñānarūpasya na hi bhedaḥ svato 'sti te ||</span></li>
        <li id="v5,3,180"><span class="verse-number">5,3.180</span><span class="verse-line">pramāṇaṃ vāsanāstitve bhede vāpi na vidyate |</span>                    <span class="verse-line">kuryād grāhakabhedaṃ sā grāhyabhedas tu kiṅkutaḥ ||</span></li>
        <li id="v5,3,181"><span class="verse-number">5,3.181</span><span class="verse-line">saṃvittyā jāyamānā hi smṛtimātraṃ karoty asau |</span>                    <span class="verse-line">kṣaṇikeṣu ca cit teṣu vināśe ca niranvaye ||</span></li>
        <li id="v5,3,182"><span class="verse-number">5,3.182</span><span class="verse-line">vāsyavāsakayoś caivam asāhityān na vāsanā |</span>                    <span class="verse-line">pūrvakṣaṇair anutpanno vāsyate nottaraḥ kṣaṇaḥ ||</span></li>
        <li id="v5,3,183"><span class="verse-number">5,3.183</span><span class="verse-line">uttareṇa vinaṣṭatvān na ca pūrvasya vāsanā |<span class="pb" data-page="187">&lt;187&gt;</span></span>                    <span class="verse-line">sāhitye 'pi tayor naiva sambandho 'stīty avāsanā ||</span></li>
        <li id="v5,3,184"><span class="verse-number">5,3.184</span><span class="verse-line">kṣaṇikatvād dvyasyāpi vyāpāro na parasparam |</span>                    <span class="verse-line">vinaśyac ca kathaṃ vastu vāsyate 'nyena naśyatā ||</span></li>
        <li id="v5,3,185"><span class="verse-number">5,3.185</span><span class="verse-line">avasthitā hi vāsyante bhāvābhāvair avasthitaiḥ |</span>                    <span class="verse-line">avasthito hi pūrvasmād bhidyate nottaro yadi ||</span></li>
        <li id="v5,3,186"><span class="verse-number">5,3.186</span><span class="verse-line">pūrvavad vāsanā tatra na syād evāviśeṣataḥ |</span>                    <span class="verse-line">bhaṅgure pūrvasādṛśyād bhinnatvāc cāsti vāsanā ||<span class="pb" data-page="188">&lt;188&gt;</span></span></li>
        <li id="v5,3,187"><span class="verse-number">5,3.187</span><span class="verse-line">naitad asty anurūpaṃ tu kṣaṇikatve dhiyāṃ tava |</span>                    <span class="verse-line">pūrvajñānaṃ tv anutpannaṃ kāryaṃ nārabhate kvacit ||</span></li>
        <li id="v5,3,188"><span class="verse-number">5,3.188</span><span class="verse-line">na vinaṣṭaṃ, na tasyāsti niṣpannasya kṣaṇaṃ sthitiḥ |</span>                    <span class="verse-line">tenotpannavinaṣṭatvān nāsty ārambhakṣaṇo 'pi hi ||</span></li>
        <li id="v5,3,189"><span class="verse-number">5,3.189</span><span class="verse-line">niranvayavinaṣṭatvād ānurūpyaṃ kutaḥ punaḥ |</span>                    <span class="verse-line">na tadīyosti kaś cic ca dharma uttarabuddhiṣu ||</span></li>
        <li id="v5,3,190"><span class="verse-number">5,3.190</span><span class="verse-line">samānadharmatāṃ muktvā nānurūpyaṃ ca vidyate |</span>                    <span class="verse-line">yadi syād ānurūpyāc ca vāsanā godhiyo yadā ||</span></li>
        <li id="v5,3,191"><span class="verse-number">5,3.191</span><span class="verse-line">hastibuddhir bhavet tatra vailakṣaṇyān na vāsanā |</span>                    <span class="verse-line">tataḥ paraṃ ca gojñānaṃ nirmūlatvān na sambhavet ||</span></li>
        <li id="v5,3,192"><span class="verse-number">5,3.192</span><span class="verse-line">sarvaṃ vilakṣaṇaṃ jñānaṃ na syād eva vilakṣaṇāt |<span class="pb" data-page="189">&lt;189&gt;</span></span>                    <span class="verse-line">bāhyārthānugrahābhāvāt pārārthyenāvaśīkṛtāḥ ||</span></li>
        <li id="v5,3,193"><span class="verse-number">5,3.193</span><span class="verse-line">niranvayavināśinyaḥ kuryuḥ kāryaṃ kathaṃ kramāt |</span>                    <span class="verse-line">vināśe kāraṇasyeṣṭaḥ kāryārambhaś ca nānyathā ||</span></li>
        <li id="v5,3,194"><span class="verse-number">5,3.194</span><span class="verse-line">tataiva jñānanāśena vinaṣṭāḥ sarvavāsanāḥ |</span>                    <span class="verse-line">tena sarvābhya etābhyaḥ sarvākāraṃ yadutthitam ||</span></li>
        <li id="v5,3,195"><span class="verse-number">5,3.195</span><span class="verse-line">jñānam ekakṣaṇenaiva vināśaṃ gantum arhati |</span>                    <span class="verse-line">yady āśrayavināśe 'pi śaktyanāśo 'bhyupeyate ||</span></li>
        <li id="v5,3,196"><span class="verse-number">5,3.196</span><span class="verse-line">kṣaṇikatvaṃ ca hīyeta na cārambho 'nyathā bhavet |</span>                    <span class="verse-line">vāsanānāṃ pravāho 'pi yadi jñānapravāhavat ||<span class="pb" data-page="190">&lt;190&gt;</span></span></li>
        <li id="v5,3,197"><span class="verse-number">5,3.197</span><span class="verse-line">vāsanātas tato jñānaṃ na syāt tasmāc ca vāsanā |</span>                    <span class="verse-line">kuryātāṃ tulyam evaite nānyonyaṃ tu kadā cana ||</span></li>
        <li id="v5,3,198"><span class="verse-number">5,3.198</span><span class="verse-line">nānyo vilakṣaṇo hetur yenānyādṛk phalaṃ bhavet |</span>                    <span class="verse-line">tasmāt saṃvṛtisatyaiṣā kalpitā nāsti tattvataḥ ||</span></li>
        <li id="v5,3,199"><span class="verse-number">5,3.199</span><span class="verse-line">na cedṛśena bhavena kāryam utpadyate kva cit |</span>                    <span class="verse-line">yasya tv avasthito jñātā jñānābhyāsena yujyate ||</span></li>
        <li id="v5,3,200"><span class="verse-number">5,3.200</span><span class="verse-line">sa tasya vāsanādhāro vāsanāpi sa eva vā |</span>                    <span class="verse-line">kusume bījapūrāder yallākṣādyupasicyate |<span class="pb" data-page="191">&lt;191&gt;</span></span>                    <span class="verse-line">tadrūpasyaiva saṃkrāntiḥ phale tasya, ity avāsanā ||</span></li>
        <li id="v5,3,201"><span class="verse-number">5,3.201</span><span class="verse-line">yuktyānupetām asatīṃ prakalpya yadvāsanām arthanirākriyeyam ||</span>                    <span class="verse-line">āsthānivṛttyarthamavādi bauddhair grāhaṃ gatās tatra kathañ cid anye ||</span></li>
      </ol>
      <h1 id="section_5,4_śunyavāda_SNV">Chapter 5,4 śunyavāda SNV</h1>
      <ol class="verses" start="1">
        <li id="v5,4,1"><span class="verse-number">5,4.1</span><span class="verse-line">evam ukte 'numānasya jñānam āśritya dūṣaṇe |</span>                    <span class="verse-line">jñānapravṛttyaśaktyā tu paraḥ pratyavatiṣṭhate ||</span></li>
        <li id="v5,4,2"><span class="verse-number">5,4.2</span><span class="verse-line">yat tāvanmanyamānena pratyakṣaṃ bhavatocyate |</span>                    <span class="verse-line">dūṣaṇaṃ tadvirodhādi tadidānīṃ parīkṣyatām ||</span></li>
        <li id="v5,4,3"><span class="verse-number">5,4.3</span><span class="verse-line">pravartituṃ hi kiṃ śaktaṃ stambhādyarthe bahiḥ sthite |</span>                    <span class="verse-line">atha vātmāṃśa evaitat grāhye kṣīṇaṃ na vastuni ||</span></li>
        <li id="v5,4,4"><span class="verse-number">5,4.4</span><span class="verse-line">tad yady etena bāhyo 'rtho gṛhyate dūṣaṇaṃ tataḥ |</span>                    <span class="verse-line">tvaduktaṃ sarvam ātmāṃśe grāhye tannopapadyate ||<span class="pb" data-page="192">&lt;192&gt;</span></span></li>
        <li id="v5,4,5"><span class="verse-number">5,4.5</span><span class="verse-line">tatra tāvad idaṃ siddhaṃ sarvaprāṇabhṛtām api |</span>                    <span class="verse-line">grāhyataṃ nīlapītādidīrghādyākāravastunaḥ ||</span></li>
        <li id="v5,4,6"><span class="verse-number">5,4.6</span><span class="verse-line">na cāpy ākārabhedena jñānajñeyāvadhāraṇā |</span>                    <span class="verse-line">na cānyataradharmatvaṃ vispaṣṭaṃ tatra gṛhyate ||</span></li>
        <li id="v5,4,7"><span class="verse-number">5,4.7</span><span class="verse-line">gṛhyamāṇasya cāstitvaṃ nāgrāhyasyāpramāṇakam |</span>                    <span class="verse-line">tasmād ākāravad vastu grāhyatvād vidyate dhruvam ||</span></li>
        <li id="v5,4,8"><span class="verse-number">5,4.8</span><span class="verse-line">ataḥ parīkṣamāṇānāṃ jñānam ākāravad yadi |</span>                    <span class="verse-line">tanmātre ca pramā kṣīṇā tato nāsty arthakalpanā ||</span></li>
        <li id="v5,4,9"><span class="verse-number">5,4.9</span><span class="verse-line">yadi vākāravattā syād bāhyasyaiveha vastunaḥ |</span>                    <span class="verse-line">tad asti gṛhyamāṇatvāt tatsiddhaivāsti dhīr api ||</span></li>
        <li id="v5,4,10"><span class="verse-number">5,4.10</span><span class="verse-line">kiṃ tāvad atra yuktaṃ syāj jñānam ākāravat, <span class="pb" data-page="193">&lt;193&gt;</span>  kutaḥ |</span>                    <span class="verse-line">ekam ākāravad vastu grāhyam ity adhyagīṣmahi ||</span></li>
        <li id="v5,4,11"><span class="verse-number">5,4.11</span><span class="verse-line">tad yady ākāravānartho bāhyaḥ kalpyate tasya ca |</span>                    <span class="verse-line">grāhyatvam anyathā na syād iti grāhakakalpanā ||</span></li>
        <li id="v5,4,12"><span class="verse-number">5,4.12</span><span class="verse-line">tenākāravataḥ kḷptād grāhyād ākāravarjitam |</span>                    <span class="verse-line">vastvantaraṃ prakalpyaṃ syād grāhakaṃ niṣpramāṇakam ||</span></li>
        <li id="v5,4,13"><span class="verse-number">5,4.13</span><span class="verse-line">tasyākalpanam icchaṃś ced arthe grāhakatāṃ vadeḥ |</span>                    <span class="verse-line">saṃjñāmātre visaṃvadaḥ sidddhā tv ekārthakalpanā ||</span></li>
        <li id="v5,4,14"><span class="verse-number">5,4.14</span><span class="verse-line">grāhyagrāhakayor aikyaṃ sarvathā pratipādyate |</span>                    <span class="verse-line">bāhyābhyantararūpaś ca parikalpyo mṛṣeṣyate ||<span class="pb" data-page="194">&lt;194&gt;</span></span></li>
        <li id="v5,4,15"><span class="verse-number">5,4.15</span><span class="verse-line">matpakṣe yady api svaccho jñānātmā paramārthataḥ |</span>                    <span class="verse-line">tathāpy anādau saṃsāre pūrvajñānaprasūtibhiḥ ||</span></li>
        <li id="v5,4,16"><span class="verse-number">5,4.16</span><span class="verse-line">citrābhiś citrahetutvād vāsanābhir upaplavāt |</span>                    <span class="verse-line">svānurūpyeṇa nīlādi grāhyagrāhakarūṣitam ||</span></li>
        <li id="v5,4,17"><span class="verse-number">5,4.17</span><span class="verse-line">pravibhaktam ivotpannaṃ nānyam artham apekṣate |</span>                    <span class="verse-line">anyonyahetutā caiva jñānaśaktyor anādikā ||</span></li>
        <li id="v5,4,18"><span class="verse-number">5,4.18</span><span class="verse-line">anekakalpanāyāś ca jyāyasī hy ekakalpanā |</span>                    <span class="verse-line">śaktimātrasya bhedaś ca vastubhedād viśiṣyate ||<span class="pb" data-page="195">&lt;195&gt;</span></span></li>
        <li id="v5,4,19"><span class="verse-number">5,4.19</span><span class="verse-line">tasmād ubhayasiddhatvāj jñānasyākārakalpanā |</span>                    <span class="verse-line">jyāyasī, bhavatas tv arthaṃ kalpayitvā bhaved iyam ||</span></li>
        <li id="v5,4,20"><span class="verse-number">5,4.20</span><span class="verse-line">tadasiddhāvaśaktatvāt, tenaivaṃ viprakṛṣṭatā |</span>                    <span class="verse-line">pratyāsannaṃ ca, <span class="pb" data-page="196">&lt;196&gt;</span>  sambaddhaṃ grāhyaṃ mama bhaviṣyati ||</span></li>
        <li id="v5,4,21"><span class="verse-number">5,4.21</span><span class="verse-line">itaś cākāravajjñānam, yasmāt tadvat prakāśakam |</span>                    <span class="verse-line">svayamprakāśahīnasya bāhyasyopāsanaṃ matam ||<span class="pb" data-page="197">&lt;197&gt;</span></span></li>
        <li id="v5,4,22"><span class="verse-number">5,4.22</span><span class="verse-line">na cāgrhīte jñānākhye prakāśyo 'rtho 'vadhāryate |</span>                    <span class="verse-line">tadadhīnaprakāśatvād dīpābhāse yathā ghaṭaḥ ||</span></li>
        <li id="v5,4,23"><span class="verse-number">5,4.23</span><span class="verse-line">utpanneṣv api cārtheṣu prakāśābhāvataḥ kva cit |</span>                    <span class="verse-line">pratibandhakayogād vā saṃvittir nopajāyate ||</span></li>
        <li id="v5,4,24"><span class="verse-number">5,4.24</span><span class="verse-line">jñānasyotpadyamānasya pratibandho na kaś cana |</span>                    <span class="verse-line">na cāprakāśarūpatvaṃ yenāsyāgrahaṇaṃ bhavet ||</span></li>
        <li id="v5,4,25"><span class="verse-number">5,4.25</span><span class="verse-line">prāk cārthagrahaṇādiṣṭā tasyotpattis tadaiva ca |</span>                    <span class="verse-line">saṃvedanaṃ bhaved asya, na cet kālāntare 'pi na ||</span></li>
        <li id="v5,4,26"><span class="verse-number">5,4.26</span><span class="verse-line">kiṃ hi tasya bhaved ūrdhvaṃ prāk ca nāsīn na yena tat |</span>                    <span class="verse-line">pūrvaṃ gṛhītaṃ paścāt ca gṛhītam iti bhāṣyate ||</span></li>
        <li id="v5,4,27"><span class="verse-number">5,4.27</span><span class="verse-line">jñānāntarasya cotpattiṃ prakāśo na pratīkṣate |</span>                    <span class="verse-line">tasya tasyāpi cānyena saṃvittāvasthitir bhavet ||<span class="pb" data-page="198">&lt;198&gt;</span></span></li>
        <li id="v5,4,28"><span class="verse-number">5,4.28</span><span class="verse-line">jñānapṛṣṭena yo 'py ūrdhvam arthābhāve 'pi |</span>                    <span class="verse-line">parāmarśo 'rthorūpasya sa kathaṃ vopapadyate ||</span></li>
        <li id="v5,4,29"><span class="verse-number">5,4.29</span><span class="verse-line">tadrūpamārthamālikhya yadi dhīrnopajāyate |</span>                    <span class="verse-line">bhūtakāle ca yadyarthas tatpūrvaṃ nopalakṣitaḥ ||</span></li>
        <li id="v5,4,30"><span class="verse-number">5,4.30</span><span class="verse-line">vaktāraś cāpi dṛśyante varttamānārthabuddhiṣu |</span>                    <span class="verse-line">nīlo 'rtho 'yaṃ yato me 'tra tadrūpā jāyate matiḥ ||</span></li>
        <li id="v5,4,31"><span class="verse-number">5,4.31</span><span class="verse-line">tasmāt pūrvagṛhītāsu buddhiṣv arthopalmbhanam |</span>                    <span class="verse-line">na copalabdhir astīhi nirākārāsu buddhiṣu ||</span></li>
        <li id="v5,4,32"><span class="verse-number">5,4.32</span><span class="verse-line">vivekabuddhyabhāvāc ca, sākārasya ca darśanāt |</span>                    <span class="verse-line">ākāravattayā bodho jñānasyaiva prasajyate ||</span></li>
        <li id="v5,4,33"><span class="verse-number">5,4.33</span><span class="verse-line">na hy evaṃ kalpanā śakyā nirākārād ito matiḥ |</span>                    <span class="verse-line">gṛhyate 'rthas tataḥ paścāt sākāraḥ sampratīyate ||<span class="pb" data-page="199">&lt;199&gt;</span></span></li>
        <li id="v5,4,34"><span class="verse-number">5,4.34</span><span class="verse-line">ākāravattvabhedo hi jñātvā śakyeta bhāṣitum |</span>                    <span class="verse-line">prāgbuddhigrahaṇād arthe saṃvittir neti sādhitam ||</span></li>
        <li id="v5,4,35"><span class="verse-number">5,4.35</span><span class="verse-line">na cārthākāra evāyaṃ jñānārūḍhaḥ pratīyate |</span>                    <span class="verse-line">na hi so 'ntaḥpraveśāya paryāpto nārthahānaye ||</span></li>
        <li id="v5,4,36"><span class="verse-number">5,4.36</span><span class="verse-line">itthambhāve pramāṇaṃ ca tasya vaktuṃ na śakyate |</span>                    <span class="verse-line">tadīyapratibimbatvam etasmād eva neṣyate ||</span></li>
        <li id="v5,4,37"><span class="verse-number">5,4.37</span><span class="verse-line">niścandre bimbarūpaṃ hi dṛṣṭaṃ yena divā jalam |</span>                    <span class="verse-line">sa rātrau khe ca taṃ dṛṣṭvā jānāti pratibimbatām ||</span></li>
        <li id="v5,4,38"><span class="verse-number">5,4.38</span><span class="verse-line">vijñāne na kadā cit tu prāṅ nirākāradarśanam |</span>                    <span class="verse-line">bāhye vākāravattādhīr yenaivaṃ kalpanā bhavet ||</span></li>
        <li id="v5,4,39"><span class="verse-number">5,4.39</span><span class="verse-line">śabdagandharasānāṃ ca kīdṛśī pratibimbatā |</span>                    <span class="verse-line">jñāne ca gṛhyamāṇasya kathaṃ syād arthadharmatā ||</span></li>
        <li id="v5,4,40"><span class="verse-number">5,4.40</span><span class="verse-line">bāhyābhyantaradeśatvān na cārthajñānayor mithaḥ |</span>                    <span class="verse-line">samparko 'sti yato mohādavivekamatir bhavet ||<span class="pb" data-page="200">&lt;200&gt;</span></span></li>
        <li id="v5,4,41"><span class="verse-number">5,4.41</span><span class="verse-line">asammūḍhasya cādṛṣṭe na sammohaprakalpanā |</span>                    <span class="verse-line">kalpyamāne 'tha vāpy evaṃ tad dvayor avatiṣṭhate ||</span></li>
        <li id="v5,4,42"><span class="verse-number">5,4.42</span><span class="verse-line">saṃsargadhama ākāras tasmād eva na yujyate |</span>                    <span class="verse-line">deśabhedād asaṃsargaḥ, mūrāmūrtatayā tathā ||</span></li>
        <li id="v5,4,43"><span class="verse-number">5,4.43</span><span class="verse-line">tailokyena prasaṅgāc ca saṃsargo naikakālatā |</span>                    <span class="verse-line">na cāpy ārjavataḥ sthānaṃ jñāne nārthasya vidyate ||</span></li>
        <li id="v5,4,44"><span class="verse-number">5,4.44</span><span class="verse-line">sarvathā kalpanāyāṃ ca cakṣuṣāpi rasādayaḥ |</span>                    <span class="verse-line">gṛhyeran sarvabhāvānāmaṇvākārāś ca tadgatāḥ ||</span></li>
        <li id="v5,4,45"><span class="verse-number">5,4.45</span><span class="verse-line">na cāpi viṣayatvena sthāne saṃsargakalpanā |</span>                    <span class="verse-line">viṣayatvaṃ hi kīdṛk syāt prāgākāropalambhanāt ||<span class="pb" data-page="201">&lt;201&gt;</span></span></li>
        <li id="v5,4,46"><span class="verse-number">5,4.46</span><span class="verse-line">na hy asañcetito bhāvo viṣayatvena kalpyate |</span>                    <span class="verse-line">viṣayatvāt tadākāra ākārād viṣayaś ca saḥ ||</span></li>
        <li id="v5,4,47"><span class="verse-number">5,4.47</span><span class="verse-line">dvayor ākāranirmuktaṃ sattvaṃ saṃsṛṣṭatā tathā |</span>                    <span class="verse-line">svarūpataḥ paricchidya vaktum ityādi yujyate ||</span></li>
        <li id="v5,4,48"><span class="verse-number">5,4.48</span><span class="verse-line">na cāpy asyeha sadbhāvaḥ prāg gṛhīto na copari |</span>                    <span class="verse-line">na hy ākāravinirmuktaṃ grāhyam astīti bhāṣitam ||</span></li>
        <li id="v5,4,49"><span class="verse-number">5,4.49</span><span class="verse-line">tasmād arthena saṃsargo niṣpramāṇaka eva te |</span>                    <span class="verse-line">jñānavaicitryasiddhyarthaṃ na cāstyarthasya kalpanā ||</span></li>
        <li id="v5,4,50"><span class="verse-number">5,4.50</span><span class="verse-line">tadadhīnaṃ hi vaicitryaṃ kva dṛṣṭaṃ yena kalpyate |</span>                    <span class="verse-line">nirākāreṇa cotpattir vaicitryākārayoḥ katham ||<span class="pb" data-page="202">&lt;202&gt;</span></span></li>
        <li id="v5,4,51"><span class="verse-number">5,4.51</span><span class="verse-line">nirākārāc ca viṣayād buddhyākāro 'tivismayaḥ |</span>                    <span class="verse-line">smṛtisvapnādibodhe ca syād anākāratā tava ||</span></li>
        <li id="v5,4,52"><span class="verse-number">5,4.52</span><span class="verse-line">na hi tatrārthasaṃsargaḥ kevalā vāsanaiva tu |</span>                    <span class="verse-line">hetutvenopapanneti saiva jāgraddhiyām api ||</span></li>
        <li id="v5,4,53"><span class="verse-number">5,4.53</span><span class="verse-line">anvayavyatirekābhyām evaṃ jñānasya gamyate |</span>                    <span class="verse-line">na hi bāhyasya jñānāpeto nidarśyate ||</span></li>
        <li id="v5,4,54"><span class="verse-number">5,4.54</span><span class="verse-line">bāhyāpeto mayā yadvat, <span class="pb" data-page="203">&lt;203&gt;</span>  tasmāt saṃsargavāgiyam |</span>                    <span class="verse-line">nirākāre 'pi vijñāne vāsanāsv eva yujyate ||</span></li>
        <li id="v5,4,55"><span class="verse-number">5,4.55</span><span class="verse-line">dvayor apy eka ākāra ityetasyāpramāṇatā |</span>                    <span class="verse-line">deśabhedād asaṃsargaḥ, dvayoś cānavadhāraṇāt ||</span></li>
        <li id="v5,4,56"><span class="verse-number">5,4.56</span><span class="verse-line">evam evārthabuddhyoḥ syāt sādṛśyān nāvibhaktatā |</span>                    <span class="verse-line">bhede jñāte hi sādṛśyaṃ nājñāte syāt khapuṣpavat ||</span></li>
        <li id="v5,4,57"><span class="verse-number">5,4.57</span><span class="verse-line">tathā dvicandramāyādāv anyathārthe vyavasthite |</span>                    <span class="verse-line">yā syād ākārasaṃvittir nāsāv arthanibandhanā ||</span></li>
        <li id="v5,4,58"><span class="verse-number">5,4.58</span><span class="verse-line">nakṣatraṃ tārakā tiṣyo dārā ityevamādiṣu |</span>                    <span class="verse-line">naikatrārthe viruddhatvāl liṅgānekatvasambhavaḥ ||<span class="pb" data-page="204">&lt;204&gt;</span></span></li>
        <li id="v5,4,59"><span class="verse-number">5,4.59</span><span class="verse-line">parivrāṭkāmukaśunāṃ kuṇapādimatis tathā |</span>                    <span class="verse-line">dīrghahrasvatvabuddhiś ca hy ekasminn apy apekṣayā ||</span></li>
        <li id="v5,4,60"><span class="verse-number">5,4.60</span><span class="verse-line">ghaṭatvāt pārthavadravyaprameyādimatis tathā |</span>                    <span class="verse-line">yugapadgrāhakāṇāṃ ca na syād aikātmyavattayā ||</span></li>
        <li id="v5,4,61"><span class="verse-number">5,4.61</span><span class="verse-line">nārthe hy ekatra yugapad viruddhākārasambhavaḥ |</span>                    <span class="verse-line">pratyayānāṃ tu bhinnatvād bhavec chaktyanusārataḥ ||</span></li>
        <li id="v5,4,62"><span class="verse-number">5,4.62</span><span class="verse-line">nirapekṣaṃ svarūpeṇa tasmāj jñānaṃ yadākṛti |</span>                    <span class="verse-line">tathārtho na yathārthaṃ tu jñānam utpadyate kva cit ||</span></li>
        <li id="v5,4,63"><span class="verse-number">5,4.63</span><span class="verse-line">itthaṃ vijñānatantratve ko nv arthaṃ kalpayiṣyati |</span>                    <span class="verse-line">dhīranāropitākārā svātmany evopayokṣyate ||<span class="pb" data-page="205">&lt;205&gt;</span></span></li>
        <li id="v5,4,64"><span class="verse-number">5,4.64</span><span class="verse-line">naitad asti, tvayaikaṃ hi grāhyaṃ grāhakam iṣyate |</span>                    <span class="verse-line">na caikasyaivam ātmatve dṛṣṭāntaḥ kaścid asti te ||</span></li>
        <li id="v5,4,65"><span class="verse-number">5,4.65</span><span class="verse-line">agnyādayo ghaṭādīnāṃ prasiddhā ye prakāśakāḥ |</span>                    <span class="verse-line">na te prakāśyarūpā hi prakāśasya, anapekṣaṇāt ||</span></li>
        <li id="v5,4,66"><span class="verse-number">5,4.66</span><span class="verse-line">grāhyatvaṃ tu yadā teṣāṃ tadākṣaṃ grāhakaṃ matam |</span>                    <span class="verse-line">akṣagrahaṇakāle tu grāhikā dhīr bhaviṣyati ||</span></li>
        <li id="v5,4,67"><span class="verse-number">5,4.67</span><span class="verse-line">tasyāṃ tu gṛhyamāṇāyām anyā dhīr grāhikeṣyate |<span class="pb" data-page="206">&lt;206&gt;</span></span>                    <span class="verse-line">nanv ātmā grāhako grāhyo bhavatābhyupagamyate ||</span></li>
        <li id="v5,4,68"><span class="verse-number">5,4.68</span><span class="verse-line">kathañcid dharmarūpeṇa bhinnatvāt pratyayasya tat |</span>                    <span class="verse-line">grāhakatvaṃ bhavet tatra grāhyaṃ dravyādi cātmanaḥ ||</span></li>
        <li id="v5,4,69"><span class="verse-number">5,4.69</span><span class="verse-line">yas tu nātyantabhedo 'tra kva vāsāv iṣyate mayā |</span>                    <span class="verse-line">pratyāsattinimittā tu pratyagātmapravarttitā ||</span></li>
        <li id="v5,4,70"><span class="verse-number">5,4.70</span><span class="verse-line">asmatprayogasambhinnā jñānasyaiva tu kartari |</span>                    <span class="verse-line">bhavantī tatra saṃvittir yujyetāpy ātmakartṛkā ||</span></li>
        <li id="v5,4,71"><span class="verse-number">5,4.71</span><span class="verse-line">na cātra karaṇajñānagrāhakākāravedanam |</span>                    <span class="verse-line">grāhyatvaṃ yena buddheḥ syād abhinnatve 'pi pūrvavat ||<span class="pb" data-page="207">&lt;207&gt;</span></span></li>
        <li id="v5,4,72"><span class="verse-number">5,4.72</span><span class="verse-line">anyarūpāpi saṃvittir yady anyaviṣayeṣyate |</span>                    <span class="verse-line">jñānākārāpi saṃvittiḥ kasmān nārthasya kalpyate ||</span></li>
        <li id="v5,4,73"><span class="verse-number">5,4.73</span><span class="verse-line">abhinnatvaṃ yadā ceṣṭaṃ grāhyagrāhakavastunoḥ |</span>                    <span class="verse-line">tadānyatarasaṃvittau dvyākāraṃ grahaṇaṃ bhavet ||</span></li>
        <li id="v5,4,74"><span class="verse-number">5,4.74</span><span class="verse-line">yadā tu grāhyam ākāraṃ nīlādi pratipadyate |</span>                    <span class="verse-line">na tadā grāhakākārā saṃvittir dṛśyate kva cit ||</span></li>
        <li id="v5,4,75"><span class="verse-number">5,4.75</span><span class="verse-line">tasmād abhinnatā cet syāt tasyāpy anubhavo bhavet |</span>                    <span class="verse-line">grāhyo vā nānubhūyeta grāhakānanubhūtivat ||</span></li>
        <li id="v5,4,76"><span class="verse-number">5,4.76</span><span class="verse-line">grāhakagrahaṇe 'py evaṃ grāhyasaṃvedanaṃ bhavet |</span>                    <span class="verse-line">śuddham eva nirākāraṃ grāhakaṃ saṃvidasti hi ||</span></li>
        <li id="v5,4,77"><span class="verse-number">5,4.77</span><span class="verse-line">grāhyād abhinnatāyā ca sā saṃvittir na yujyate |</span>                    <span class="verse-line">grāhako vā na gṛhyeta tadgrāhyānanubhūtivat ||</span></li>
        <li id="v5,4,78"><span class="verse-number">5,4.78</span><span class="verse-line">yathāvad grāhyasaṃvittau grāhakagrahaṇe 'pi vā |</span>                    <span class="verse-line">grāhyagrāhakasaṃvittir nāsty eva syād dvayor api ||<span class="pb" data-page="208">&lt;208&gt;</span></span></li>
        <li id="v5,4,79"><span class="verse-number">5,4.79</span><span class="verse-line">sa bahirdeśasambaddhaḥ ity anena nirūpyate |</span>                    <span class="verse-line">grāhyākārasya saṃvittir grāhakānubhavād ṛte ||</span></li>
        <li id="v5,4,80"><span class="verse-number">5,4.80</span><span class="verse-line">paraṃ prati hi sādhyatvad arthasyākārasiddhaye |</span>                    <span class="verse-line">bahirdeśena sambandho na hetutvāya kalpate ||</span></li>
        <li id="v5,4,81"><span class="verse-number">5,4.81</span><span class="verse-line">tasmād bahir itīhedaṃ niṣkṛṣṭaṃ grāhakāṃśataḥ |</span>                    <span class="verse-line">saṃvedyaṃ nīlapītādi pratyakṣāder udāhṛtam ||</span></li>
        <li id="v5,4,82"><span class="verse-number">5,4.82</span><span class="verse-line">na pūrvaṃ jñāyate buddhir ityatraitad vadiṣyate |</span>                    <span class="verse-line">grāhakasyaiva saṃvittir lakṣyate grahaṇe kva cit ||</span></li>
        <li id="v5,4,83"><span class="verse-number">5,4.83</span><span class="verse-line">na smarāmi mayā ko 'pi gṛhīto 'rthas tadeti hi |</span>                    <span class="verse-line">smaranti grāhakotpādagrāhyarūpavivarjitam ||</span></li>
        <li id="v5,4,84"><span class="verse-number">5,4.84</span><span class="verse-line">tasmād abhinnatāyāṃ ca grāhye 'pi smaraṇaṃ bhavet |</span>                    <span class="verse-line">grāhakasmṛtinirbhāsāt tatrāpy eṣaiva gṛhyate ||</span></li>
        <li id="v5,4,85"><span class="verse-number">5,4.85</span><span class="verse-line">tadatyantāvinābhāvān naikākāraṃ hi jāyate |<span class="pb" data-page="209">&lt;209&gt;</span></span>                    <span class="verse-line">anvayavyatirekābhyāṃ siddhaivaṃ bhinnatā tayoḥ ||</span></li>
        <li id="v5,4,86"><span class="verse-number">5,4.86</span><span class="verse-line">grāhyāṃśo grāhakāṃśena gṛhyate, grāhakaḥ punaḥ |</span>                    <span class="verse-line">gṛhyeteti na vaktavyam, grāhakāntaravarjanāt ||</span></li>
        <li id="v5,4,87"><span class="verse-number">5,4.87</span><span class="verse-line">grāhyāṃśenāpy aśaktatvān na tasya grahaṇaṃ bhavet |</span>                    <span class="verse-line">grāhakatvena caitasya hīyetaiva dvirūpatā ||</span></li>
        <li id="v5,4,88"><span class="verse-number">5,4.88</span><span class="verse-line">grāhake gṛhyamāṇe ca grāhyamātraprasañjanam |</span>                    <span class="verse-line">na syād ākāra ekaś ced itarasyāpi nāstitā ||</span></li>
        <li id="v5,4,89"><span class="verse-number">5,4.89</span><span class="verse-line">udbhavābhibhavābhyāṃ ca grāhyāgrāhyatvadarśanam |</span>                    <span class="verse-line">yathā dīpaprabhādīnāṃ rūpamātropalambhanam ||</span></li>
        <li id="v5,4,90"><span class="verse-number">5,4.90</span><span class="verse-line">divā cāgneḥ samīpasthaiḥ sparśa evopalabhyate |</span>                    <span class="verse-line">gandhavad dravyavṛttau ca gandhasyaivopalambhanam ||</span></li>
        <li id="v5,4,91"><span class="verse-number">5,4.91</span><span class="verse-line">na guṇāntarasaṃvittir yathātrābhibhavāt, tathā |</span>                    <span class="verse-line">nākārāntarasaṃvittir grāhyagrāhakabuddhiṣu ||<span class="pb" data-page="210">&lt;210&gt;</span></span></li>
        <li id="v5,4,92"><span class="verse-number">5,4.92</span><span class="verse-line">grāhyād ananyabhūto 'pi kaś cin naivopalabhyate |</span>                    <span class="verse-line">nityānityādayo dharmāḥ śabdādigrahaṇe yathā ||</span></li>
        <li id="v5,4,93"><span class="verse-number">5,4.93</span><span class="verse-line">abhedaṃ vābhyupetyāyaṃ prasaṅgo yadi gīyate |</span>                    <span class="verse-line">ekasmin gṛhyamāṇe 'śe na gṛhyetāparaḥ katham ||</span></li>
        <li id="v5,4,94"><span class="verse-number">5,4.94</span><span class="verse-line">tasmād yat syād yadā yogyaṃ tasyaiva grahaṇaṃ tadā |</span>                    <span class="verse-line">dvayaṃ ca tvadupanyastaṃ śaktyabhāvān na gṛhyate ||</span></li>
        <li id="v5,4,95"><span class="verse-number">5,4.95</span><span class="verse-line">kuto 'yam ekavastutve yogyāyogyatvasambhavaḥ |</span>                    <span class="verse-line">udbhavābhibhavātmatvaṃ kathaṃ caikasya kalpitam ||</span></li>
        <li id="v5,4,96"><span class="verse-number">5,4.96</span><span class="verse-line">ekāṃśābhibhave ca syād itarābhibhavo 'pi te |</span>                    <span class="verse-line">tathā tasyābhibhūtatvād grāhyatvaṃ na ca yujyate ||</span></li>
        <li id="v5,4,97"><span class="verse-number">5,4.97</span><span class="verse-line">ayogyatā vikalpyaivam, dṛṣṭāntā ye 'tra kīrtitāḥ |</span>                    <span class="verse-line">rūpādibhedāt tatra syād udbhavābhibhavādyapi ||</span></li>
        <li id="v5,4,98"><span class="verse-number">5,4.98</span><span class="verse-line">yadāpy ekāntato bhedo rūpāder na parasparam |</span>                    <span class="verse-line">tadāpi dravyarūpasya pariṇāmas tathā tathā ||<span class="pb" data-page="211">&lt;211&gt;</span></span></li>
        <li id="v5,4,99"><span class="verse-number">5,4.99</span><span class="verse-line">abhinnatve 'pi na grāhyam iti yac cābravīd bhavān |</span>                    <span class="verse-line">kṛtakatvādidharmāṇāṃ dhībhede 'nanyatā katham ||</span></li>
        <li id="v5,4,100"><span class="verse-number">5,4.100</span><span class="verse-line">na hy anyatpratyayād asti bhinnād grāhyasya bhedakam |</span>                    <span class="verse-line">na ceyattaiva bhedasya deśato mūrtito 'pi vā ||</span></li>
        <li id="v5,4,101"><span class="verse-number">5,4.101</span><span class="verse-line">kāraṇānāṃ hi sambandhaḥ kāryaiḥ kṛtakocyate |</span>                    <span class="verse-line">vibhāgo 'vayavānāṃ ca bhavet kva cid anityatā ||</span></li>
        <li id="v5,4,102"><span class="verse-number">5,4.102</span><span class="verse-line">buddhyāder ātmarūpādisthānaṃ nāśitvam ucyate |</span>                    <span class="verse-line">nityatvaṃ sarvadā sattā, vastutvaṃ saiva kīrtyate ||</span></li>
        <li id="v5,4,103"><span class="verse-number">5,4.103</span><span class="verse-line">pramāṇajñānasambandhaḥ prameyajñeyatocyate |<span class="pb" data-page="212">&lt;212&gt;</span></span>                    <span class="verse-line">sarvatra cātra bhinnatvam asti kena cid ātmanā ||</span></li>
        <li id="v5,4,104"><span class="verse-number">5,4.104</span><span class="verse-line">tasmād yathaiva rūpāder deśabhedādibhir vinā |</span>                    <span class="verse-line">buddhibhedena bhedo 'sti tathaivātra pratīyatām ||</span></li>
        <li id="v5,4,105"><span class="verse-number">5,4.105</span><span class="verse-line">atyantabhinnatāsmābhir naiva kasya cid iṣyate |</span>                    <span class="verse-line">sarvaṃ hi vasturūpeṇa bhidyate na parasparam ||</span></li>
        <li id="v5,4,106"><span class="verse-number">5,4.106</span><span class="verse-line">sarvaṃ ca kṛtakatvādi kriyāhetvādyapekṣayā |</span>                    <span class="verse-line">gṛhyate tadasaṃvittāvabhede 'pi na gṛhyate ||</span></li>
        <li id="v5,4,107"><span class="verse-number">5,4.107</span><span class="verse-line">jñāne naivaṃvidho bhedo nāpekṣānyatra vidyate |</span>                    <span class="verse-line">paraspareṇa cāpekṣā syāc cet, sannihitaś ca saḥ ||</span></li>
        <li id="v5,4,108"><span class="verse-number">5,4.108</span><span class="verse-line">nanu grāhakam ityevaṃ grāhyam ity api vā matiḥ |</span>                    <span class="verse-line">nīlādigrahaṇe nāstīty apekṣā katham ucyate ||<span class="pb" data-page="213">&lt;213&gt;</span></span></li>
        <li id="v5,4,109"><span class="verse-number">5,4.109</span><span class="verse-line">mā bhūd evaṃ tathāpy atra dvyākāre grahaṇaṃ bhavet |</span>                    <span class="verse-line">evaṃ cāgṛhyamāṇe vā jñāne dvyākāratā katham ||</span></li>
        <li id="v5,4,110"><span class="verse-number">5,4.110</span><span class="verse-line">uttarottaravijñānaviśeṣād yā prakalpyate |</span>                    <span class="verse-line">grāhakākārasaṃvittiḥ smaraṇāc cānumānikī ||</span></li>
        <li id="v5,4,111"><span class="verse-number">5,4.111</span><span class="verse-line">ekākāraṃ kila jñānaṃ prathamaṃ yadi kalpyate |</span>                    <span class="verse-line">tatas tadviṣayāpy anyā tadrūpaiva matir bhavet ||</span></li>
        <li id="v5,4,112"><span class="verse-number">5,4.112</span><span class="verse-line">ghaṭavijñānatajjñānaviśeṣo 'to na sidhyati |</span>                    <span class="verse-line">grāhakākārasaṃvittau tv ākārapracayo bhavet ||</span></li>
        <li id="v5,4,113"><span class="verse-number">5,4.113</span><span class="verse-line">jāyate pūrvavijñānaṃ dvyākāraṃ yatra tat punaḥ |</span>                    <span class="verse-line">tasyātmīyaś ca pūrvau ca viṣayasthāvupaplutau ||<span class="pb" data-page="214">&lt;214&gt;</span></span></li>
        <li id="v5,4,114"><span class="verse-number">5,4.114</span><span class="verse-line">preṣv ākāravṛddhyaivaṃ pūrvebhyo bhinnatā, tathā |</span>                    <span class="verse-line">grāhyavat smaraṇāt paścāt saṃvittau grāhakaḥ purā ||</span></li>
        <li id="v5,4,115"><span class="verse-number">5,4.115</span><span class="verse-line">na tāvad evamākārān paśyāmaḥ pracayānvitān |</span>                    <span class="verse-line">viṣayavyapadeśāc ca narte jñānanirūpaṇam ||</span></li>
        <li id="v5,4,116"><span class="verse-number">5,4.116</span><span class="verse-line">tasmāj jñānātmanaikatve grāhyabhedanibandhaḥ |</span>                    <span class="verse-line">saṃvittibhedaḥ siddho 'tra kimākārāntareṇa naḥ ||</span></li>
        <li id="v5,4,117"><span class="verse-number">5,4.117</span><span class="verse-line">nirākāratasāmye 'pi yathākāravatāṃ dhruvam |</span>                    <span class="verse-line">bhedaḥ svābhāvikas tadvajjñānānāṃ kiṃ na sidhyati ||<span class="pb" data-page="215">&lt;215&gt;</span></span></li>
        <li id="v5,4,118"><span class="verse-number">5,4.118</span><span class="verse-line">smṛter uttarakālaṃ cetyetanmithyaiva gīyate |</span>                    <span class="verse-line">tadaiva hy asya saṃvittir arthāpattyopajāyate ||</span></li>
        <li id="v5,4,119"><span class="verse-number">5,4.119</span><span class="verse-line">gṛhītam eva yac coktaṃ tadabhedāt, na tad, yataḥ |</span>                    <span class="verse-line">nāsmabhir vākyavṛttes tvaṃ nimittam anuyujyase ||</span></li>
        <li id="v5,4,120"><span class="verse-number">5,4.120</span><span class="verse-line">grāhyagrāhakataivāsya kena cin nopalabhyate |</span>                    <span class="verse-line">pratyakṣajñānapakṣe ca naiṣā syād ānumānikī ||</span></li>
        <li id="v5,4,121"><span class="verse-number">5,4.121</span><span class="verse-line">ekākāre ca vijñāne yady anyo 'py atra kalpyate |</span>                    <span class="verse-line">sahasrākārataikasya kasmān na parikalpyate ||</span></li>
        <li id="v5,4,122"><span class="verse-number">5,4.122</span><span class="verse-line">grāhyagrāhakayor bhedo nanv asty eva parasparam |</span>                    <span class="verse-line">siddho naḥ pakṣa evaṃ syāt, <span class="pb" data-page="216">&lt;216&gt;</span>  na, jñānatvād abhedataḥ ||</span></li>
        <li id="v5,4,123"><span class="verse-number">5,4.123</span><span class="verse-line">bhinnābhinnatvam ekasya kuto 'tra parikalpitam |</span>                    <span class="verse-line">tvayā sāṃkhyamatenaivam uktvā buddhasya śāsanam ||</span></li>
        <li id="v5,4,124"><span class="verse-number">5,4.124</span><span class="verse-line">ekaṃ ced grāhakaṃ grāhyaṃ kuto bhinnatvavāgiyam |</span>                    <span class="verse-line">bhinnaṃ cet katham ucyeta tasyaikatvaṃ punas tvayā ||</span></li>
        <li id="v5,4,125"><span class="verse-number">5,4.125</span><span class="verse-line">ekajñānād ananyatvād grāhyagrāhakayor mithaḥ |</span>                    <span class="verse-line">ekatvena bhavej jñānaṃ grāhyaṃ grākam eva vā ||</span></li>
        <li id="v5,4,126"><span class="verse-number">5,4.126</span><span class="verse-line">tatra cānyatarāpāye dvitīyāpāyataḥ punaḥ |</span>                    <span class="verse-line">jñānasyāṃśadvayāsattvān naiḥsvābhāvyād abhāvatā ||</span></li>
        <li id="v5,4,127"><span class="verse-number">5,4.127</span><span class="verse-line">bhinnābhyāṃ vāpy abhinnatvād bhedo jñānātmano bhavet |</span>                    <span class="verse-line">tatsvātmanaḥ, tataś caivaṃ siddhaṃ vastudvayaṃ hi naḥ ||</span></li>
        <li id="v5,4,128"><span class="verse-number">5,4.128</span><span class="verse-line">tayoś ca yadi saṃjñeyaṃ jñānam ity astv arthāpi vā |</span>                    <span class="verse-line">jñānaṃ jñāyata ityartho dhīrbhāve karaṇe 'pi vā ||</span></li>
        <li id="v5,4,129"><span class="verse-number">5,4.129</span><span class="verse-line">sarvathā vastubhedo naḥ siddhaḥ śabdo yathāruci |</span>                    <span class="verse-line">pravartatāṃ na nas tatra kācid vipratipannatā ||<span class="pb" data-page="217">&lt;217&gt;</span></span></li>
        <li id="v5,4,130"><span class="verse-number">5,4.130</span><span class="verse-line">atha saty api bhinnatve grāhyaṃ jñānāntaraṃ bhavet |</span>                    <span class="verse-line">jñānatve tasya kā yuktiḥ, pūrvoktā yadi seṣyate ||</span></li>
        <li id="v5,4,131"><span class="verse-number">5,4.131</span><span class="verse-line">jñānaṃ jñānam itīdaṃ tu na dvayor anuvartate |</span>                    <span class="verse-line">vyatiriktaṃ ca sāmānyaṃ tvayā nābhyupagamyate ||</span></li>
        <li id="v5,4,132"><span class="verse-number">5,4.132</span><span class="verse-line">vyatireke tayor jñānān na jñānātmakatā bhavet |</span>                    <span class="verse-line">tadrūparahitatve ca jñānābhāvaḥ prasajyate ||</span></li>
        <li id="v5,4,133"><span class="verse-number">5,4.133</span><span class="verse-line">tābhyāṃ ca tasya sambandhe pratyekaṃ vyatiṣajya ca |</span>                    <span class="verse-line">bhedasāvayavatvādi doṣo vaiśeṣikādivat ||</span></li>
        <li id="v5,4,134"><span class="verse-number">5,4.134</span><span class="verse-line">yathā hi teṣāṃ jātyādau doṣā hy uktāḥ parair amī |</span>                    <span class="verse-line">tathaivaiṣāṃ prasajyante bhinnābhinnārthasaṅgatau ||</span></li>
        <li id="v5,4,135"><span class="verse-number">5,4.135</span><span class="verse-line">tābhyām avyatireke vā bhedaḥ pūrvokta eva te |<span class="pb" data-page="218">&lt;218&gt;</span></span>                    <span class="verse-line">sādṛśyāpohasāmānyakalpanā vārayiṣyate ||</span></li>
        <li id="v5,4,136"><span class="verse-number">5,4.136</span><span class="verse-line">vastvantarasya cābhāvāt tvayāpoho 'pi duṣkaraḥ |</span>                    <span class="verse-line">nājñānaṃ nāma kiñ cit syād apohyaṃ jñānavādinaḥ ||</span></li>
        <li id="v5,4,137"><span class="verse-number">5,4.137</span><span class="verse-line">apoho na hy abhāvasya kathañ cid upapadyate |</span>                    <span class="verse-line">vastvantaram abhāvaḥ syād, apohyatvāc ca vastutā ||</span></li>
        <li id="v5,4,138"><span class="verse-number">5,4.138</span><span class="verse-line">tenājñānanivṛttau hi jñāne 'nyārtha prasajyate |</span>                    <span class="verse-line">kalpitaṃ syād apohyaṃ cet, nātyantāsatyakalpanā ||</span></li>
        <li id="v5,4,139"><span class="verse-number">5,4.139</span><span class="verse-line">buddhir ajñānanirbhāsā tavājñānaṃ prakalitam |</span>                    <span class="verse-line">tataś ca jñānam evaikam apohyatvena sammatam ||<span class="pb" data-page="219">&lt;219&gt;</span></span></li>
        <li id="v5,4,140"><span class="verse-number">5,4.140</span><span class="verse-line">na cātmāpoha evāsti kva cit sāmānyakalpane |</span>                    <span class="verse-line">vṛkṣasya na hy apohyatvaṃ vṛkṣeṇaiva kadā cana ||</span></li>
        <li id="v5,4,141"><span class="verse-number">5,4.141</span><span class="verse-line">apohye caiva vijñāne jñānatvaṃ na bhavet tava |</span>                    <span class="verse-line">vṛkṣatvaṃ na hy apohyeṣu kalaśādiṣu yujyate ||</span></li>
        <li id="v5,4,142"><span class="verse-number">5,4.142</span><span class="verse-line">tataś cājñānam evārtha ity abhinnārthatā bhavet |</span>                    <span class="verse-line">ajñānapratyayaś cāyaṃ kimālambana iṣyate ||</span></li>
        <li id="v5,4,143"><span class="verse-number">5,4.143</span><span class="verse-line">na tāvaj jñānanirmuktam ajñānaṃ grāhyam asti te |</span>                    <span class="verse-line">na ca vastu niṣiddhaṃ tadabhāvaḥ kiṃ na gṛhyate ||</span></li>
        <li id="v5,4,144"><span class="verse-number">5,4.144</span><span class="verse-line">bhāvo na gṛhyate yena tasyābhāveṣu kā kathā |</span>                    <span class="verse-line">svāṃśaparyavasānaṃ ca tulyam atrāpi kāraṇam ||</span></li>
        <li id="v5,4,145"><span class="verse-number">5,4.145</span><span class="verse-line">tena jñānāntaraṃ vā syād grāhyam ātmāṃśa eva vā |</span>                    <span class="verse-line">svarūpaviparītaṃ ca kathaṃ grāhyaṃ pratīyate ||<span class="pb" data-page="220">&lt;220&gt;</span></span></li>
        <li id="v5,4,146"><span class="verse-number">5,4.146</span><span class="verse-line">yathoṣṇe 'nuṣṇadhīr nāsti, jñāne 'py ajñānadhīs tathā |</span>                    <span class="verse-line">tena na jñānamātratve syād apohyaṃ kathañ cana ||</span></li>
        <li id="v5,4,147"><span class="verse-number">5,4.147</span><span class="verse-line">grāhyagrāhakayoś cāto na jñānātmasamānatā |</span>                    <span class="verse-line">tasmād anyataratredaṃ jñānatvaṃ sampratīyate ||</span></li>
        <li id="v5,4,148"><span class="verse-number">5,4.148</span><span class="verse-line">tatrāpy ubhayasiddhatvād grāhakasyeti gamyate |</span>                    <span class="verse-line">vastubhede prasiddhe ca vyapadeśo yathāruci ||</span></li>
        <li id="v5,4,149"><span class="verse-number">5,4.149</span><span class="verse-line">jñānam astūbhayaṃ vārtho grāhako vārtha ucyatām |</span>                    <span class="verse-line">buddhyor ayugapadbhāvān na dvayor mayamānatā ||</span></li>
        <li id="v5,4,150"><span class="verse-number">5,4.150</span><span class="verse-line">kṣaṇikā hītyanenoktam, <span class="pb" data-page="221">&lt;221&gt;</span>  artho hy ekaḥ prasajyate |</span>                    <span class="verse-line">anyonyanirapekṣatvād yugapac cāpi janmani ||</span></li>
        <li id="v5,4,151"><span class="verse-number">5,4.151</span><span class="verse-line">mānameyatvāstitvam, kriyākārakavarjanāt |</span>                    <span class="verse-line">arthavijñānayor atra yā mitiṃ prati saṅgatiḥ ||</span></li>
        <li id="v5,4,152"><span class="verse-number">5,4.152</span><span class="verse-line">kāryakāraṇabhāvo 'yam, nānyatraivaṃ ca dṛśyate |</span>                    <span class="verse-line">niyamaś ca na labhyeta savyadakṣiṇaśṛṅgavat ||</span></li>
        <li id="v5,4,153"><span class="verse-number">5,4.153</span><span class="verse-line">idaṃ kāryam ayaṃ hetuḥ, dvayaṃ na, <span class="pb" data-page="222">&lt;222&gt;</span>  anyonyasaṃśrayāt |</span>                    <span class="verse-line">tadbhāvabhāvitāmātraṃ hetuḥ kair naiva varṇyate ||</span></li>
        <li id="v5,4,154"><span class="verse-number">5,4.154</span><span class="verse-line">paurvāparyavinirmuktaṃ kāryakāraṇalakṣaṇam |</span>                    <span class="verse-line">gavāśvasya yathā nāsti paurvāparye 'pi tat tathā ||</span></li>
        <li id="v5,4,155"><span class="verse-number">5,4.155</span><span class="verse-line">yugapajjāyamāne 'pi santatyantaraje kṣaṇe |</span>                    <span class="verse-line">rūpādiṣu ghaṭe yadvat, tasmāt pūrvam avasthite ||</span></li>
        <li id="v5,4,156"><span class="verse-number">5,4.156</span><span class="verse-line">yo yasmāj jāyate paścāt sa tatkāryam itīṣyate |</span>                    <span class="verse-line">hetuhetumatāṃ siddhaṃ yaugapadyanidarśanam ||</span></li>
        <li id="v5,4,157"><span class="verse-number">5,4.157</span><span class="verse-line">yat pradīpaprabhādyuktaṃ sūkṣamaḥ kālo 'sti tatra naḥ |</span>                    <span class="verse-line">durlakṣas tu yathā vedhaḥ padmapattraśate tathā ||</span></li>
        <li id="v5,4,158"><span class="verse-number">5,4.158</span><span class="verse-line">bhāgayor yaugapadyena tathaiva syān nirākriyā |<span class="pb" data-page="223">&lt;223&gt;</span></span>                    <span class="verse-line">na ca śaktyarpaṇadvāraṃ krameṇālambanaṃ bhavet ||</span></li>
        <li id="v5,4,159"><span class="verse-number">5,4.159</span><span class="verse-line">grāhyaṃ tadā hy atītaṃ syāt, tadrūpyaṃ cāpramāṇakam |</span>                    <span class="verse-line">atītvānuviddho hi smṛtyā grāhyo 'nubhūyate ||</span></li>
        <li id="v5,4,160"><span class="verse-number">5,4.160</span><span class="verse-line">tadvad eva bhaved atra, svapne na syāt, viparyayāt |</span>                    <span class="verse-line">tatra hy avartamāno 'pi gṛhyate vartamānavat ||</span></li>
        <li id="v5,4,161"><span class="verse-number">5,4.161</span><span class="verse-line">bādhajñānād idaṃ bhrāntam, na tv atraivaṃ viparyayaḥ |</span>                    <span class="verse-line">tasmāt pratyakṣabuddhīnāṃ nātito viṣayo bhavet ||</span></li>
        <li id="v5,4,162"><span class="verse-number">5,4.162</span><span class="verse-line">atītatvād yathaivāsāṃ vṛtto janmāntareṣu yaḥ |</span>                    <span class="verse-line">tadrūpatvena vā jñānaṃ hetur bhāvivad ucyate ||<span class="pb" data-page="224">&lt;224&gt;</span></span></li>
        <li id="v5,4,163"><span class="verse-number">5,4.163</span><span class="verse-line">atītatve 'pi nārtho 'yaṃ dhr eṣety atra kā pramā |</span>                    <span class="verse-line">atītaṃ yac ca vijñānaṃ grāhyatvena prakalpitam ||</span></li>
        <li id="v5,4,164"><span class="verse-number">5,4.164</span><span class="verse-line">tasmād grāhakarūpaṃ vā grāhyaṃ vobhayathāpi vā |</span>                    <span class="verse-line">grāhyākāratvamātre syād arthaḥ śabdāntareṇa te ||</span></li>
        <li id="v5,4,165"><span class="verse-number">5,4.165</span><span class="verse-line">svakāle cāpy asaṃvitter na syāc chaktyarpaṇaṃ tataḥ |</span>                    <span class="verse-line">yathaivānāgatāj jñānāt santatyantarajād api ||</span></li>
        <li id="v5,4,166"><span class="verse-number">5,4.166</span><span class="verse-line">dṛḍhatvenāpy avijñātāt tathotpannād vinaśyataḥ |</span>                    <span class="verse-line">kevalagrāhakatve tu viṣayatvaṃ na yujyate ||</span></li>
        <li id="v5,4,167"><span class="verse-number">5,4.167</span><span class="verse-line">kimapekṣya ca tasyedaṃ grāhakatvaṃ prakalpyate |</span>                    <span class="verse-line">dvyākāratā nirastaiva, <span class="pb" data-page="225">&lt;225&gt;</span>  saṃvedyeta tadaiva ca ||</span></li>
        <li id="v5,4,168"><span class="verse-number">5,4.168</span><span class="verse-line">tataś cottaravijñānaṃ na pratīkṣeta bodhakam |</span>                    <span class="verse-line">dvyākārakalpanāyāṃ ca parasyātmāṃśa eva te ||</span></li>
        <li id="v5,4,169"><span class="verse-number">5,4.169</span><span class="verse-line">pramāparyavasānena nātīto viṣayo bhavet |</span>                    <span class="verse-line">pūrvagrāhyasarūpatve grāhakatvaṃ prahīyate ||</span></li>
        <li id="v5,4,170"><span class="verse-number">5,4.170</span><span class="verse-line">grāhakākāramātre syād viṣayo nāsarūpataḥ |</span>                    <span class="verse-line">na ca śaktyarpaṇasyātra vyāpāra upalabhyate ||</span></li>
        <li id="v5,4,171"><span class="verse-number">5,4.171</span><span class="verse-line">śaktyarpaṇasya cābhāvo yuṣmatpakṣe prasādhitaḥ |</span>                    <span class="verse-line">santānāntaravac caiṣāṃ niṣedhyā hetusādhyatā ||</span></li>
        <li id="v5,4,172"><span class="verse-number">5,4.172</span><span class="verse-line">vāsyavāsakabhāvaś ca jñānatvād ekasantatau |</span>                    <span class="verse-line">tasmād yadbhāsakaṃ rūpaṃ tadgrāhyāt tasya bhinnatā ||</span></li>
        <li id="v5,4,173"><span class="verse-number">5,4.173</span><span class="verse-line">tatsaṃvittāv asaṃvitte rasādigrāhakaṃ yathā |</span>                    <span class="verse-line">grāhyaṃ tadgrāhakāc caiva tatparāmṛśatā yataḥ ||</span></li>
        <li id="v5,4,174"><span class="verse-number">5,4.174</span><span class="verse-line">na parāmṛśyate 'vaśyaṃ rasādigrāhakaṃ yathā |<span class="pb" data-page="226">&lt;226&gt;</span></span>                    <span class="verse-line">dvayaṃ paraspareṇaivaṃ bhinnaṃ sādhyaṃ rasādivat ||</span></li>
        <li id="v5,4,175"><span class="verse-number">5,4.175</span><span class="verse-line">aikarūpyeṇa cājñānāt santānāntarabuddhivat |</span>                    <span class="verse-line">jñānaṃ svāṃśaṃ na gṛhṇāti jñānotpatteḥ svaśaktivat ||</span></li>
        <li id="v5,4,176"><span class="verse-number">5,4.176</span><span class="verse-line">grāhyatvapratiṣedhaś ca dvayahīnā hi vāsate |</span>                    <span class="verse-line">caitrajñānaṃ tadudbhūtajñānāṃśagrāhyabodhakam ||</span></li>
        <li id="v5,4,177"><span class="verse-number">5,4.177</span><span class="verse-line">jñānatvān na bhaved yadvat tasya dehāntarodbhavam |</span>                    <span class="verse-line">etayaiva diśā vācyā śaktidvayanirākriyā ||</span></li>
        <li id="v5,4,178"><span class="verse-number">5,4.178</span><span class="verse-line">pramāṇāntarasiddhatvād anyatrānekaśaktitā |</span>                    <span class="verse-line">na tv atra kāraṇaṃ tādṛk śaktibhedakṛdasti te ||<span class="pb" data-page="227">&lt;227&gt;</span></span></li>
        <li id="v5,4,179"><span class="verse-number">5,4.179</span><span class="verse-line">tasmād ubhayasiddhatvāl lāghavād yaḥ parigrahaḥ |</span>                    <span class="verse-line">upāyatvāc ca yat tasya pūrvagrahaṇakalpanam ||</span></li>
        <li id="v5,4,180"><span class="verse-number">5,4.180</span><span class="verse-line">cakṣuradīndriyair atra tadanaikāntikaṃ bhavet |</span>                    <span class="verse-line">yad apy apratibaddhatvād utpattau gṛhyatām iti ||</span></li>
        <li id="v5,4,181"><span class="verse-number">5,4.181</span><span class="verse-line">tatrātmanā na śaktyaṃ tannānyotpattis tadasti vā |</span>                    <span class="verse-line">tenaitat kāraṇābhāvāt tadānīṃ nānubhūyate ||</span></li>
        <li id="v5,4,182"><span class="verse-number">5,4.182</span><span class="verse-line">nānyathā hy arthasadbhāvo dṛṣṭaḥ sannupapadyate |</span>                    <span class="verse-line">jñānaṃ cen netyataḥ paścāt pramāṇam upajāyate ||<span class="pb" data-page="228">&lt;228&gt;</span></span></li>
        <li id="v5,4,183"><span class="verse-number">5,4.183</span><span class="verse-line">na cāpy apratibandhena kevalena graho bhavet |</span>                    <span class="verse-line">viśiṣṭakāraṇābhāve 'py artho naivānubhūyate ||</span></li>
        <li id="v5,4,184"><span class="verse-number">5,4.184</span><span class="verse-line">vyāpṛtaṃ cārthasaṃvittau jñānaṃ nātmānamṛcchati |<span class="pb" data-page="229">&lt;229&gt;</span></span>                    <span class="verse-line">tena prakāśakatve 'pi bodhāyānyat pratīkṣyate ||</span></li>
        <li id="v5,4,185"><span class="verse-number">5,4.185</span><span class="verse-line">īdṛśaṃ vā prakāśatvaṃ tasyārthānubhavātmakam |</span>                    <span class="verse-line">na cātmānubhavo 'sty asyetyātmano na prakāśakam ||</span></li>
        <li id="v5,4,186"><span class="verse-number">5,4.186</span><span class="verse-line">sati prakāśakatve ca vyavasthā dṛśyate yathā |</span>                    <span class="verse-line">rūpādau cakṣurādīnāṃ tathātrāpi bhaviṣyati ||</span></li>
        <li id="v5,4,187"><span class="verse-number">5,4.187</span><span class="verse-line">prakāśakatvaṃ bāhye 'rthe śaktyabhāvāt tu nātmani |</span>                    <span class="verse-line">anyena vānubhāve 'sāv anavasthā prasajyate ||</span></li>
        <li id="v5,4,188"><span class="verse-number">5,4.188</span><span class="verse-line">tatra tatra smṛtiṃ dṛṣṭvā sarvānubhavakalpanā |</span>                    <span class="verse-line">ekena tv anubhūtatve sarvaṃ tatraiva sambhavet ||</span></li>
        <li id="v5,4,189"><span class="verse-number">5,4.189</span><span class="verse-line">tatrāpi smṛtir ity etan na lokānumataṃ vacaḥ |</span>                    <span class="verse-line">na hi vijñānasantānaṃ kaś cit smarati laukikaḥ ||<span class="pb" data-page="230">&lt;230&gt;</span></span></li>
        <li id="v5,4,190"><span class="verse-number">5,4.190</span><span class="verse-line">ghaṭādāv agṛhīte 'rthe yadi tāvad anantaram |</span>                    <span class="verse-line">arthāpattyāv abudhyante vijñānāni punaḥ punaḥ ||</span></li>
        <li id="v5,4,191"><span class="verse-number">5,4.191</span><span class="verse-line">yāvacchramaṃ tataḥ paścāt tāvatyeva smariṣyati |</span>                    <span class="verse-line">tadā tv akalpite 'py evaṃ smṛtivarndhyāsutādivat ||</span></li>
        <li id="v5,4,192"><span class="verse-number">5,4.192</span><span class="verse-line">smṛtibhrāntaś ca yāpy atra paścāj jñāneṣu jāyate |</span>                    <span class="verse-line">tadaivārthasmṛter eṣāṃ tajñānādipramāṇatā ||</span></li>
        <li id="v5,4,193"><span class="verse-number">5,4.193</span><span class="verse-line">yāvacchramaṃ ca tadbuddhis tatprabandhe mahaty api |</span>                    <span class="verse-line">śramād rucyānyasamparkād vicchedo viṣayeṣv iva ||<span class="pb" data-page="231">&lt;231&gt;</span></span></li>
        <li id="v5,4,194"><span class="verse-number">5,4.194</span><span class="verse-line">tatrāpi smṛtir ity eṣāṃ prathame pratyaye yadi |</span>                    <span class="verse-line">tanmātragrahaṇād evaṃ nānavasthā prasajyate ||</span></li>
        <li id="v5,4,195"><span class="verse-number">5,4.195</span><span class="verse-line">smaraṇaṃ tv atha sarveṣu tatsiddhyai grahaṇaṃ tathā |</span>                    <span class="verse-line">pramāṇavattvād āyātaḥ pravāhaḥ kena vāryate ||</span></li>
        <li id="v5,4,196"><span class="verse-number">5,4.196</span><span class="verse-line">atha tānyādyavijñānaviṣayāṇīti kalpyate |</span>                    <span class="verse-line">nottarottarabuddhīnāṃ viśeṣa upapadyate ||</span></li>
        <li id="v5,4,197"><span class="verse-number">5,4.197</span><span class="verse-line">vijñānaviṣayatvaṃ ca yasya sarvāsu buddhiṣu |</span>                    <span class="verse-line">ghaṭavijñāna tajñānaviśeṣas tena durlabhaḥ ||</span></li>
        <li id="v5,4,198"><span class="verse-number">5,4.198</span><span class="verse-line">smaran yathaiva vijñānaṃ nirākāraṃ smaratyayam |</span>                    <span class="verse-line">tathā smaran gṛhītārthaṃ nirākāratayā smaret ||</span></li>
        <li id="v5,4,199"><span class="verse-number">5,4.199</span><span class="verse-line">jñānapṛṣṭena yo 'py ūrdhvaṃ parāmarśo bhavaty asau |</span>                    <span class="verse-line">tasyārtheṣv abhyupāyatvān na tu grāhyatvakāritaḥ ||<span class="pb" data-page="232">&lt;232&gt;</span></span></li>
        <li id="v5,4,200"><span class="verse-number">5,4.200</span><span class="verse-line">pratyāsannatvasambandhau grāhyatvāsambhavāc cyutau |</span>                    <span class="verse-line">viṣayatvena vāpy etau staḥ kiṃ deśāvibhāgataḥ ||</span></li>
        <li id="v5,4,201"><span class="verse-number">5,4.201</span><span class="verse-line">arthākārasya yo 'py ukto mithyājñāneṣv asambhavaḥ |</span>                    <span class="verse-line">dośakālānyathāmātrasambhavaḥ keṣu cit kṛtaḥ ||</span></li>
        <li id="v5,4,202"><span class="verse-number">5,4.202</span><span class="verse-line">pratyakṣād anyavijñānam atītānāgatair api |</span>                    <span class="verse-line">janyate 'rthe bhavantīṣu vāsanāsvasatīṣu vā ||</span></li>
        <li id="v5,4,203"><span class="verse-number">5,4.203</span><span class="verse-line">yaḥ punar nānubhūto 'rtho na vāpy anubhaviṣyate |</span>                    <span class="verse-line">vāsanābhāvatas tatra tavāpy anubhavaḥ katham ||<span class="pb" data-page="233">&lt;233&gt;</span></span></li>
        <li id="v5,4,204"><span class="verse-number">5,4.204</span><span class="verse-line">vināpi vāsanātaś ced buddhir utpadyate tataḥ |</span>                    <span class="verse-line">vāsanāyā nimittatvam abhyupetaṃ virudhyate ||</span></li>
        <li id="v5,4,205"><span class="verse-number">5,4.205</span><span class="verse-line">vāsanā ced bhavet tatra sā ca saṃvittipūrvikā |</span>                    <span class="verse-line">tathā sati ca pūrvatra gṛhītaḥ kvāpy asau dhruvam ||</span></li>
        <li id="v5,4,206"><span class="verse-number">5,4.206</span><span class="verse-line">evaṃ ca naiva vaktavyam atyantābhavanaṃ kva cit |</span>                    <span class="verse-line">anyathānupapatyā hi siddhā janmāntare 'stitā ||</span></li>
        <li id="v5,4,207"><span class="verse-number">5,4.207</span><span class="verse-line">duṣṭatvena ca vijñānam anyathāpi vyavasthitam |</span>                    <span class="verse-line">pṛthivyādiṣu gṛhṇīyād ākāraṃ tannibandhanam ||</span></li>
        <li id="v5,4,208"><span class="verse-number">5,4.208</span><span class="verse-line">tānyapāsya tu naivārthe kva cid ākārakalpanā |</span>                    <span class="verse-line">na jñānaṃ hy anavaṣṭambham ātmānaṃ labdhum arhati ||<span class="pb" data-page="234">&lt;234&gt;</span></span></li>
        <li id="v5,4,209"><span class="verse-number">5,4.209</span><span class="verse-line">vijñānasyaiva vā kāryaṃ yady eṣo 'nye ca kalpitāḥ |</span>                    <span class="verse-line">viśeṣaḥ ko 'tra yenāyam atyantāsannitīṣyate ||</span></li>
        <li id="v5,4,210"><span class="verse-number">5,4.210</span><span class="verse-line">tasmād bhrāntir api tv eṣāṃ kalpayantyartham eva naḥ |</span>                    <span class="verse-line">kalpayatyanyathā santaṃ na tv ātmānaṃ vyavasyati ||</span></li>
        <li id="v5,4,211"><span class="verse-number">5,4.211</span><span class="verse-line">tataś ca bādhakajñānād vācoyuktir iyaṃ bhavet |</span>                    <span class="verse-line">arthe 'nyathāpi saty eṣa dhiyākāraḥ pratīyate ||</span></li>
        <li id="v5,4,212"><span class="verse-number">5,4.212</span><span class="verse-line">dvicandrādimatiṣv evam, tārakādimatau tathā |</span>                    <span class="verse-line">strītvādyanyatra dṛṣṭaṃ syāt, kathañ cid veha sambhavet ||<span class="pb" data-page="235">&lt;235&gt;</span></span></li>
        <li id="v5,4,213"><span class="verse-number">5,4.213</span><span class="verse-line">śabdamātrapratīyā vā, dṛṣṭair vā kaiś cid iṅganāt |</span>                    <span class="verse-line">saṃstyānaprasavasthānair yathā pātañjale mate ||</span></li>
        <li id="v5,4,214"><span class="verse-number">5,4.214</span><span class="verse-line">tena liṅgatrayasyātra sadbhāvaḥ syāt pramāṇavān |</span>                    <span class="verse-line">apekṣābhedataś cātra virodho 'pi na vidyate ||</span></li>
        <li id="v5,4,215"><span class="verse-number">5,4.215</span><span class="verse-line">kuṇapādimatau caivaṃ sārvarūpye vyavasthite |</span>                    <span class="verse-line">vāsanāḥ sahakāriṇyo vyavasthākāradarśane ||<span class="pb" data-page="236">&lt;236&gt;</span></span></li>
        <li id="v5,4,216"><span class="verse-number">5,4.216</span><span class="verse-line">svapratyayānukāro hi bahvākāreṣu vastuṣu |</span>                    <span class="verse-line">nirdhāraṇe bhaved dhetur nāpūrvākārakalpane ||</span></li>
        <li id="v5,4,217"><span class="verse-number">5,4.217</span><span class="verse-line">tathā dīrghaghaṭatvādau bhinnāpekṣānibandhanā |</span>                    <span class="verse-line">ākārabhedasampattir aviruddhā bhaviṣyati ||</span></li>
        <li id="v5,4,218"><span class="verse-number">5,4.218</span><span class="verse-line">nānekākārasaṃvitter nirākāratvakalpanā |</span>                    <span class="verse-line">yuktā, pratītibhedāt tu bahvākāratvasambhavaḥ ||</span></li>
        <li id="v5,4,219"><span class="verse-number">5,4.219</span><span class="verse-line">saṃvitteś ca viruddhānām ekasminn api sambhavaḥ |</span>                    <span class="verse-line">ekākāraṃ bhaved ekam iti neśvarabhāṣitam ||</span></li>
        <li id="v5,4,220"><span class="verse-number">5,4.220</span><span class="verse-line">tathaiva tadupetavyaṃ yad yathaivopalabhyate |</span>                    <span class="verse-line">na cāpy aikāntikaṃ tasya syād ekatvaṃ ca vastunaḥ ||<span class="pb" data-page="237">&lt;237&gt;</span></span></li>
        <li id="v5,4,221"><span class="verse-number">5,4.221</span><span class="verse-line">tasmād deśādisadbhāvanimittaiḥ pratyayaiḥ pṛthak |</span>                    <span class="verse-line">vastvākārāḥ pratīyerann udbhavābhibhavātmakāḥ ||</span></li>
        <li id="v5,4,222"><span class="verse-number">5,4.222</span><span class="verse-line">yugapadgrāhāṇāṃ ca yo yadākāravācinam |</span>                    <span class="verse-line">śabdaṃ smarati tenāsāv ākāraḥ sampratīyate ||</span></li>
        <li id="v5,4,223"><span class="verse-number">5,4.223</span><span class="verse-line">nityaṃ satsu tathā loke rūpādiṣu ghaṭe pṛthak |</span>                    <span class="verse-line">cakṣurādyanurodhena saṃvittir vyavatiṣṭhate ||</span></li>
        <li id="v5,4,224"><span class="verse-number">5,4.224</span><span class="verse-line">evam eva ghaṭatvādau sarvān prati bhavaty api |</span>                    <span class="verse-line">vācakasmṛtibhedena saṃvittir vyavatiṣṭhate ||</span></li>
        <li id="v5,4,225"><span class="verse-number">5,4.225</span><span class="verse-line">tasmād bahiḥ sthito 'py ātmā narāṇāṃ cakṣurādibhiḥ |</span>                    <span class="verse-line">prāpya vāprāpya vā buddher viṣayatvena kalpyate ||</span></li>
        <li id="v5,4,226"><span class="verse-number">5,4.226</span><span class="verse-line">vadanti laukikā yac ca yādṛg jñānaṃ tathā bahiḥ |</span>                    <span class="verse-line">te punar jñānasaṃvittyā tathārthaṃ prati jānate ||<span class="pb" data-page="238">&lt;238&gt;</span></span></li>
        <li id="v5,4,227"><span class="verse-number">5,4.227</span><span class="verse-line">grāhakatvena vijñānaṃ yathārthaṃ naḥ samarpayet |</span>                    <span class="verse-line">tādṛgarthaḥ sa ityevaṃ teṣāṃ vā tadupāyataḥ ||</span></li>
        <li id="v5,4,228"><span class="verse-number">5,4.228</span><span class="verse-line">laiṅgikāsattvam aprāptair etair bāhyārthavādibhiḥ |</span>                    <span class="verse-line">jñānānubhavam utkramya bāhya eva pratīyate ||</span></li>
        <li id="v5,4,229"><span class="verse-number">5,4.229</span><span class="verse-line">yathā loke ca tadbuddhir vācyam evaṃ parīkṣakaiḥ |</span>                    <span class="verse-line">na yādṛgantarākāras tādṛg bāhyo 'vakalpate ||</span></li>
        <li id="v5,4,230"><span class="verse-number">5,4.230</span><span class="verse-line">utpadyamānā gṛhyeta dhīrarthagrahaṇe yadi |</span>                    <span class="verse-line">pūrvapakṣasya kiṃ siddham, kathaṃ cārthāntaraṃ vadet ||</span></li>
        <li id="v5,4,231"><span class="verse-number">5,4.231</span><span class="verse-line">bāhyārthavādinaṃ brūte bhavān kiṃ naivam icchati |</span>                    <span class="verse-line">pratibandho na tasyāsti gṛhṇātyarthāntaraṃ yadā ||<span class="pb" data-page="239">&lt;239&gt;</span></span></li>
        <li id="v5,4,232"><span class="verse-number">5,4.232</span><span class="verse-line">uttaraṃ grahakābhāvāl liṅgābhāvāc ca nāsti naḥ |</span>                    <span class="verse-line">tadā grahaṇam ity etat, anyatarkeṣu cocyate ||</span></li>
        <li id="v5,4,233"><span class="verse-number">5,4.233</span><span class="verse-line">teṣu tarkeṣu vijñānam arthakāle 'vagamyate |</span>                    <span class="verse-line">tathā satyarthanāśaḥ syād ity etadupadiśyate ||</span></li>
        <li id="v5,4,234"><span class="verse-number">5,4.234</span><span class="verse-line">nanv ity etadasambaddhaṃ pareṣṭasyaiva codanāt |<span class="pb" data-page="240">&lt;240&gt;</span></span>                    <span class="verse-line">paurvāpryavibhāgo 'pi prāguktena virudhyate ||</span></li>
        <li id="v5,4,235"><span class="verse-number">5,4.235</span><span class="verse-line">kṣaṇikatvena yuktaṃ syāj jñātatvam atha cet tadā |</span>                    <span class="verse-line">bhūtakālāśrayād brūyād, pṛthoktasya punarvacaḥ ||</span></li>
        <li id="v5,4,236"><span class="verse-number">5,4.236</span><span class="verse-line">atrāpi na svasiddhāntamūce vyājāt parasya tu |</span>                    <span class="verse-line">bhrāntatvād anyathā pakṣaṃ gṛhītveti sma pṛcchati ||</span></li>
        <li id="v5,4,237"><span class="verse-number">5,4.237</span><span class="verse-line">sahotpattyupalabdhā hi jñānasyaikāntataḥ sthitiḥ |</span>                    <span class="verse-line">prāgūrdhvaṃ vārthasaṃvitter yugapad veti cintyate ||</span></li>
        <li id="v5,4,238"><span class="verse-number">5,4.238</span><span class="verse-line">evaṃ cārthasya saṃvitteḥ paścāj jñānāvabodhanam |</span>                    <span class="verse-line">bravītu nūnam etasya paścād utpadyate 'pi tat ||</span></li>
        <li id="v5,4,239"><span class="verse-number">5,4.239</span><span class="verse-line">na caitac chaktyate tasmād utpatter apakarṣaṇam |</span>                    <span class="verse-line">karomi tāvat tatkālā saṃvittir api setsyati ||<span class="pb" data-page="241">&lt;241&gt;</span></span></li>
        <li id="v5,4,240"><span class="verse-number">5,4.240</span><span class="verse-line">prāk ca tadgrahaṇe siddhe bāhyābhyantarayor dhruvam |</span>                    <span class="verse-line">vivekādarśanam, tasmād idam, pūrvaṃ ca coditam ||</span></li>
        <li id="v5,4,241"><span class="verse-number">5,4.241</span><span class="verse-line">yugapad gṛhyamāṇe 'pi nākāro 'rthasya lakṣyate |</span>                    <span class="verse-line">tasmād arthasya saṃvittiḥ pūrvaṃ yatnena sādhyate ||</span></li>
        <li id="v5,4,242"><span class="verse-number">5,4.242</span><span class="verse-line">yas tv etasyottaro granthaḥ prāg evāsau nirūpitaḥ |</span>                    <span class="verse-line">na tv etat sādhanaṃ sākṣāt pūrvaṃ buddher abodhane ||</span></li>
        <li id="v5,4,243"><span class="verse-number">5,4.243</span><span class="verse-line">na parāmṛśyate 'rthātmā jñāto 'py ajñātavad yataḥ |</span>                    <span class="verse-line">tasān na grahaṇaṃ pūrvaṃ buddheḥ kiṃ kena saṅgatam ||<span class="pb" data-page="242">&lt;242&gt;</span></span></li>
        <li id="v5,4,244"><span class="verse-number">5,4.244</span><span class="verse-line">ataḥ pūrvopalabdhyā yo buddhyākāro 'tra vāñchitaḥ |</span>                    <span class="verse-line">tannirākaraṇenaiva phalatvād granthavarṇanā ||</span></li>
        <li id="v5,4,245"><span class="verse-number">5,4.245</span><span class="verse-line">kāmaṃ buddher iti tv etadarthādhīnatvam ucyate |</span>                    <span class="verse-line">na cārtharūpād bhedena dhiyām asti nirūpaṇam ||</span></li>
        <li id="v5,4,246"><span class="verse-number">5,4.246</span><span class="verse-line">pararūpanirūpyaṃ ca na meyaṃ mṛgatoyavat |</span>                    <span class="verse-line">asadgrāhyānusāreṇa jñānasaṃvedyatā tava ||</span></li>
        <li id="v5,4,247"><span class="verse-number">5,4.247</span><span class="verse-line">svacchatvāt tu svarūpasya kalpitā grāhyatā dhiyām |</span>                    <span class="verse-line">vāsanopaplavāt tena na meyaṃ pāramārthikam ||<span class="pb" data-page="243">&lt;243&gt;</span></span></li>
        <li id="v5,4,248"><span class="verse-number">5,4.248</span><span class="verse-line">nimittaniyatatvaṃ tu samānam ubhayor api |</span>                    <span class="verse-line">nijaśaktyanusāritvāj jñānabāhyārthavādinoḥ ||</span></li>
        <li id="v5,4,249"><span class="verse-number">5,4.249</span><span class="verse-line">tantvarthair api kasmād vaḥ kriyate kevalaḥ paṭaḥ |</span>                    <span class="verse-line">nārabhyate ghaṭaḥ kiṃ tair mṛtpiṇḍārthena vā paṭaḥ ||</span></li>
        <li id="v5,4,250"><span class="verse-number">5,4.250</span><span class="verse-line">tantumṛtpiṇḍavijñāne hy anuyojye mate yadi |</span>                    <span class="verse-line">arthaparyanuyogo 'pi tadvad eva prasajyate ||</span></li>
        <li id="v5,4,251"><span class="verse-number">5,4.251</span><span class="verse-line">arthārambhavyavasthā cet sāmarthyaniyamāśrayā |</span>                    <span class="verse-line">jñānārambhavyavasthāyāṃ sāmarthyaṃ kena vāryate ||</span></li>
        <li id="v5,4,252"><span class="verse-number">5,4.252</span><span class="verse-line">tasmād yatrobhayor doṣaḥ parihāro 'pi vā samaḥ |</span>                    <span class="verse-line">naikaḥ paryanuyoktavyas tādṛgarthavicāraṇe ||</span></li>
        <li id="v5,4,253"><span class="verse-number">5,4.253</span><span class="verse-line">deśakālanimittāni vyañjakānyarthavādinaḥ |</span>                    <span class="verse-line">śaktīnāṃ kāraṇasthānāṃ svakāryaniyamaṃ prati ||</span></li>
        <li id="v5,4,254"><span class="verse-number">5,4.254</span><span class="verse-line">śaktayo 'pi ca bhāvānāṃ kāryārthāpattikalpitāḥ |</span>                    <span class="verse-line">prasiddhāḥ pāramārthikyaḥ pratikāryaṃ vyavasthitāḥ ||</span></li>
        <li id="v5,4,255"><span class="verse-number">5,4.255</span><span class="verse-line">bhavatas tu na vijñānād bhinnābhinnā nirūpyate |</span>                    <span class="verse-line">śaktiḥ saṃvṛtisadbhāvam utsṛjya paramārthataḥ ||<span class="pb" data-page="244">&lt;244&gt;</span></span></li>
        <li id="v5,4,256"><span class="verse-number">5,4.256</span><span class="verse-line">vāsanaiva ca yuṣmābhiḥ śaktiśabdena gīyate |</span>                    <span class="verse-line">nimittaniyatatvaṃ ca vāsanāyā yad ucyate ||</span></li>
        <li id="v5,4,257"><span class="verse-number">5,4.257</span><span class="verse-line">tasyāś cāsambhavenaitad apārārthyāc ca durlabham |</span>                    <span class="verse-line">deśakālanimittādi na ca te 'sti niyāmakam ||</span></li>
        <li id="v5,4,258"><span class="verse-number">5,4.258</span><span class="verse-line">matvaitad api cety āha bhāṣyakāraḥ paraṃ prati |</span>                    <span class="verse-line">tasmād aparihāro 'yaṃ tantubhyas te yathā paṭaḥ ||</span></li>
        <li id="v5,4,259"><span class="verse-number">5,4.259</span><span class="verse-line">tathā me tantubuddhibhyaḥ paṭabuddhir itīdṛśaḥ |</span>                    <span class="verse-line">evamādyapramāṇābhyāṃ na tāvad bāhyaśūnyatā ||</span></li>
        <li id="v5,4,260"><span class="verse-number">5,4.260</span><span class="verse-line">āgamasya tu naiveha vyāpāraḥ, ato 'nyathāpi vā |<span class="pb" data-page="245">&lt;245&gt;</span></span>                    <span class="verse-line">nopamā sadṛśābhāvāt, nārthāpattir viparyayāt ||</span></li>
        <li id="v5,4,261"><span class="verse-number">5,4.261</span><span class="verse-line">tasmād abhāvagamyatvaṃ śūnyatāyāḥ sthitaṃ hi naḥ |</span>                    <span class="verse-line">evaṃ pramāṇato 'siddhā yaiḥ prameyāśrayocyate ||</span></li>
        <li id="v5,4,262">
          <span class="verse-number">5,4.262</span>
          <span class="verse-line">bāhyasyāṇusamūhāder grāhyasyāsambhavekṣaṇāt ||</span>
        </li>
        <li id="v5,4,263"><span class="verse-number">5,4.263</span><span class="verse-line">tairāntarāsambhavato yathoktād jñeyatvam anyasya balād upeyam |</span>                    <span class="verse-line">grāhyā na ceṣṭāḥ paramāṇavo 'taḥ satyaḥ samūhaḥ pratipādanīyaḥ ||</span></li>
        <li id="v5,4,264"><span class="verse-number">5,4.264</span><span class="verse-line">iti bahirviṣayapratipādanād tadabhāvakṛtā matisaṃvṛtiḥ |</span>                    <span class="verse-line">ubhayatattvavidāṃ paramārthataḥ, kṣamam idaṃ dhuri dharmavicāraṇe ||</span></li>
      </ol>
      <h1 id="section_5,5_anumānapariccheda_AMP">Chapter 5,5 anumānapariccheda AMP</h1>
      <ol class="verses" start="1">
        <li id="v5,5,1"><span class="verse-number">5,5.1</span><span class="verse-line">pratyakṣāvyabhicāritvād evaṃlakṣaṇakaṃ ca yat |</span>                    <span class="verse-line">prasiddham anumānādi na parīkṣyaṃ tad apy ataḥ ||</span></li>
        <li id="v5,5,2"><span class="verse-number">5,5.2</span><span class="verse-line">pramātā jñātasambandhaḥ, ekadeśyatha vocyate |</span>                    <span class="verse-line">karmadhārayapakṣo vā sambandhinyekadeśatā ||</span></li>
        <li id="v5,5,3"><span class="verse-number">5,5.3</span><span class="verse-line">dvayaṃ vā jñātasambandham upalabdhaṃ parasparam |</span>                    <span class="verse-line">tasyaikadeśaśabdābhyām ucyete samudāyinau ||<span class="pb" data-page="247">&lt;247&gt;</span><span class="pb" data-page="248">&lt;248&gt;</span></span></li>
        <li id="v5,5,4"><span class="verse-number">5,5.4</span><span class="verse-line">sambandho vyāptir iṣṭātra liṅgādharmasya liṅginā |</span>                    <span class="verse-line">vyāpyasya gamakatvaṃ ca vyāpakaṃ gamyam iṣyate ||</span></li>
        <li id="v5,5,5"><span class="verse-number">5,5.5</span><span class="verse-line">yo yasya deśakālābhyāṃ samo nyūno 'pi vā bhavet |</span>                    <span class="verse-line">sa vyāpyo vyāpakas tasya samo vābhyadhiko 'pi vā ||</span></li>
        <li id="v5,5,6"><span class="verse-number">5,5.6</span><span class="verse-line">tena vyāpye gṛhīte 'rthe vyāpakas tasya gṛhyate |</span>                    <span class="verse-line">na hy anyathā bhavaty eṣā vyāpyavyāpakatā tayoḥ ||</span></li>
        <li id="v5,5,7"><span class="verse-number">5,5.7</span><span class="verse-line">vyāpakatvagṛhītas tu vyāpyo yady api vastutaḥ |</span>                    <span class="verse-line">ādhikye 'py aviruddhatvād vyāpyaṃ na pratipādayet ||</span></li>
        <li id="v5,5,8"><span class="verse-number">5,5.8</span><span class="verse-line">vispaṣṭaṃ dṛṣṭam etac ca goviṣāṇitvayor mitau |</span>                    <span class="verse-line">vyāpyatvād gamikā gāvo vyāpikā na viṣāṇitā ||</span></li>
        <li id="v5,5,9"><span class="verse-number">5,5.9</span><span class="verse-line">tena yatrāpy ubhau dhrmau vyāpyavyāpakasammatau |</span>                    <span class="verse-line">tatrāpi vyāpyataiva syād aṅgaṃ na vyāpitā miteḥ ||<span class="pb" data-page="249">&lt;249&gt;</span></span></li>
        <li id="v5,5,10"><span class="verse-number">5,5.10</span><span class="verse-line">tena dharmyantareṣv eṣā yasya yenaiva yādṛśī |</span>                    <span class="verse-line">deśe yāvati kāle vā vyāpyatā prāṅ nirūpitā ||</span></li>
        <li id="v5,5,11"><span class="verse-number">5,5.11</span><span class="verse-line">tasya tāvati tādṛk sa dṛṣṭo dharmyantare punaḥ |</span>                    <span class="verse-line">vyāpyāṃśo vyāpakāṃśasya tathaiva pratipādakaḥ ||</span></li>
        <li id="v5,5,12"><span class="verse-number">5,5.12</span><span class="verse-line">bhūyodarśanagamyā ca vyāptiḥ, sāmānyadharmayoḥ |</span>                    <span class="verse-line">jñāyate bhedahānena, kva cic cāpi viśeṣayoḥ ||</span></li>
        <li id="v5,5,13"><span class="verse-number">5,5.13</span><span class="verse-line">kṛttikodayamālakṣya rohiṇyāsattikḷptivat |<span class="pb" data-page="250">&lt;250&gt;</span></span>                    <span class="verse-line">vyāpteś ca dṛśyamānāyāḥ kaś cid dharmaḥ prayojakaḥ ||</span></li>
        <li id="v5,5,14"><span class="verse-number">5,5.14</span><span class="verse-line">asmin saty amunā bhāvyam iti śaktyā nirūpyate |</span>                    <span class="verse-line">anye paraprayuktānāṃ vyāptīnām upajīvakāḥ ||</span></li>
        <li id="v5,5,15"><span class="verse-number">5,5.15</span><span class="verse-line">tair dṛṣṭair api naiveṣṭā vyāpakāṃśāvadhāraṇā |</span>                    <span class="verse-line">ye tu tān api visrabdhaṃ sādhyasiddhyau prayuñjate ||</span></li>
        <li id="v5,5,16"><span class="verse-number">5,5.16</span><span class="verse-line">sulabhaiḥ pratihetvādidoṣair bhrāmyanti te ciram |</span>                    <span class="verse-line">teṣv āgamaviruddhatvaṃ svayaṃ ceṣṭavighātitā ||</span></li>
        <li id="v5,5,17"><span class="verse-number">5,5.17</span><span class="verse-line">alaukikavivādāś ca varṇyas te haitukais tataḥ |</span>                    <span class="verse-line">niṣiddhitvena hiṃsānām adharmatvaṃ prayujyate ||</span></li>
        <li id="v5,5,18"><span class="verse-number">5,5.18</span><span class="verse-line">tadabhāve na tatsiddhir hiṃsātvād aprayojakāt |</span>                    <span class="verse-line">hetudvayaprayukte ca mithyātve sarvabuddhiṣu ||<span class="pb" data-page="251">&lt;251&gt;</span></span></li>
        <li id="v5,5,19"><span class="verse-number">5,5.19</span><span class="verse-line">jñānatvotpattimattvādisādhako naprayojakaḥ |</span>                    <span class="verse-line">traivarṇikaprayuktā ca yāgādeḥ svargahetutā ||</span></li>
        <li id="v5,5,20"><span class="verse-number">5,5.20</span><span class="verse-line">na manuṣyatvamātreṇa śūdrasthena prayujyate |</span>                    <span class="verse-line">kṛtasāvayavatvādiprayuktā ca vināśitā ||</span></li>
        <li id="v5,5,21"><span class="verse-number">5,5.21</span><span class="verse-line">prayatnānantarajñānasadṛśair na prayujyate |</span>                    <span class="verse-line">jātimattvendriyatvādi vastusanmātrabandhanam ||</span></li>
        <li id="v5,5,22"><span class="verse-number">5,5.22</span><span class="verse-line">śadānityatvasiddhyarthaṃ ko vaded yo na tārkikaḥ |</span>                    <span class="verse-line">tasmād ya eva yasyārtho dṛṣṭaḥ sādhanaśaktitaḥ ||</span></li>
        <li id="v5,5,23"><span class="verse-number">5,5.23</span><span class="verse-line">sa eva gamakas tasya na prasaṅgānvito 'pi yaḥ |</span>                    <span class="verse-line">upāttaś caikadeśābhyāṃ dharmy apy atraikadeśatā ||</span></li>
        <li id="v5,5,24"><span class="verse-number">5,5.24</span><span class="verse-line">apārārthye hi dhūmādeḥ svarūpair naikadeśatā |</span>                    <span class="verse-line">sa eva cobhayātamāyaṃ gamyo gamaka eva vā ||<span class="pb" data-page="252">&lt;252&gt;</span></span></li>
        <li id="v5,5,25"><span class="verse-number">5,5.25</span><span class="verse-line">asiddhenaikadeśena gamyaḥ siddhena bodhakaḥ |</span>                    <span class="verse-line">ataḥ pṛthagabhinno vāprayoktāṇāṃ vivakṣaya ||</span></li>
        <li id="v5,5,26"><span class="verse-number">5,5.26</span><span class="verse-line">anityaḥ kṛtako yasmād dhūmavān agnimān iti |</span>                    <span class="verse-line">dharmyabhinnam upādānam, bhedo 'trāgnir itīdṛśe ||</span></li>
        <li id="v5,5,27"><span class="verse-number">5,5.27</span><span class="verse-line">ekadeśaviśiṣṭaś ca dharmyevātrānumīyate |</span>                    <span class="verse-line">na hi tannirapekṣatve sambhavaty anumeyatā ||</span></li>
        <li id="v5,5,28"><span class="verse-number">5,5.28</span><span class="verse-line">na dharmamātraṃ siddhatvāt, tathā dharmī, tathobhayam |</span>                    <span class="verse-line">vyastaṃ vāpi samastaṃ vā svātantryeṇānumīyate ||</span></li>
        <li id="v5,5,29"><span class="verse-number">5,5.29</span><span class="verse-line">ekadeśasya liṅgatvaṃ sādhyenānugamo 'sya ca |</span>                    <span class="verse-line">dvayaṃ ca na syād iṣṭaṃ sat pakṣeṣv eṣu yathākramam ||</span></li>
        <li id="v5,5,30"><span class="verse-number">5,5.30</span><span class="verse-line">anityatvādayo dharmāḥ kṛtakatvādayo na hi |</span>                    <span class="verse-line">dhvaninānugamo naiṣāṃ nobhayasyobhayena vā ||<span class="pb" data-page="253">&lt;253&gt;</span></span></li>
        <li id="v5,5,31"><span class="verse-number">5,5.31</span><span class="verse-line">sambandho 'py anupādānān nāmnā ṣaṣṭhyāpi vā mitau |</span>                    <span class="verse-line">na cāpy anugamas tena liṅgasyeha nidarśyate ||</span></li>
        <li id="v5,5,32"><span class="verse-number">5,5.32</span><span class="verse-line">na cākāradvayaṃ tasya sādhyasādhanabhāg bhavet |</span>                    <span class="verse-line">tasmad arthagṛhītatvānmatubarthasya gamyatā ||</span></li>
        <li id="v5,5,33"><span class="verse-number">5,5.33</span><span class="verse-line">na svāntantryeṇa mantavyā, yathā daṇḍyādiśabdataḥ |</span>                    <span class="verse-line">viśīṣṭārthapratītau syāt sambandho nāntarīyakaḥ ||</span></li>
        <li id="v5,5,34"><span class="verse-number">5,5.34</span><span class="verse-line">viśeṣaṇaviśeṣyatvam āpannau dvāv imāv ataḥ |</span>                    <span class="verse-line">gamyau, aṅgāṅgibhāvas tu kaiś cid iṣṭo vikalpataḥ ||<span class="pb" data-page="254">&lt;254&gt;</span></span></li>
        <li id="v5,5,35"><span class="verse-number">5,5.35</span><span class="verse-line">sarvathā dharmiṇo dharmo dharmeṇa tv avagamyate |</span>                    <span class="verse-line">viśeṣaṇaviśeṣyatve na viśeṣo 'vadhāryate ||</span></li>
        <li id="v5,5,36"><span class="verse-number">5,5.36</span><span class="verse-line">tatrotaraṃ vadanty anye yadi dharmī viśeṣaṇam |</span>                    <span class="verse-line">hetudharmeṇa samandhas tasyāprādhānyataḥ sphuṭaḥ ||</span></li>
        <li id="v5,5,37"><span class="verse-number">5,5.37</span><span class="verse-line">pradhānatvād dhi dharmeṇa sambandho vākyato bhavet |</span>                    <span class="verse-line">tatrāsambhavataḥ paścāt kalpyo 'sau dharminā saha ||</span></li>
        <li id="v5,5,38"><span class="verse-number">5,5.38</span><span class="verse-line">dhvaner ity atha vā vācyam, anvayasya tu darśane |</span>                    <span class="verse-line">bhedopāttasya dharmasya guṇābhāvo na duṣyati ||</span></li>
        <li id="v5,5,39"><span class="verse-number">5,5.39</span><span class="verse-line">agner deśaviśiṣṭatve na caitat pakṣalakṣaṇam |</span>                    <span class="verse-line">viśiṣṭatāsya deśena bhaved evamprakārikā ||</span></li>
        <li id="v5,5,40"><span class="verse-number">5,5.40</span><span class="verse-line">yo 'gniḥ so 'sti kva cid deśe yo dṛṣṭo yatra tatra vā |</span>                    <span class="verse-line">agniḥ pūrvānubhūto vā deśamātreṇa saṅgataḥ ||</span></li>
        <li id="v5,5,41"><span class="verse-number">5,5.41</span><span class="verse-line">yo 'gniḥ so 'nena yukto vā, yo dṛṣṭo 'nena so 'tha vā |</span>                    <span class="verse-line">yo 'yaṃ sa deśamātreṇa yuktaḥ, pūrveṇa vāpy ayam ||</span></li>
        <li id="v5,5,42"><span class="verse-number">5,5.42</span><span class="verse-line">etaddeśaviśiṣṭo vā yo 'yam agnir iti, <span class="pb" data-page="255">&lt;255&gt;</span>  iha tu |</span>                    <span class="verse-line">pūrvayoḥ siddhasādhyatvaṃ pareṣu syād viruddhatā ||</span></li>
        <li id="v5,5,43"><span class="verse-number">5,5.43</span><span class="verse-line">vyāptir etena deśena sarvāgnīnāṃ na yujyate |</span>                    <span class="verse-line">nāpi pūrvasya, nāpy eṣa vahniḥ sarvair viśiṣyate ||</span></li>
        <li id="v5,5,44"><span class="verse-number">5,5.44</span><span class="verse-line">deśaiḥ, pūrveṇa vāpy asya na deśena viśeṣyatā |</span>                    <span class="verse-line">etaddeśaviśiṣṭo 'yam ity etat kathyate katham ||</span></li>
        <li id="v5,5,45"><span class="verse-number">5,5.45</span><span class="verse-line">yadā deśānapekṣo 'gnir nāyam ity avadhāryate |</span>                    <span class="verse-line">agneḥ pūrvataraṃ cātra deśa evāvadhāryate ||</span></li>
        <li id="v5,5,46"><span class="verse-number">5,5.46</span><span class="verse-line">tajjñānakālabuddhaś ca na deśaḥ syād viśeṣaṇam |</span>                    <span class="verse-line">deśasya parvatādes tu svarūpe pāvakād ṛte ||</span></li>
        <li id="v5,5,47"><span class="verse-number">5,5.47</span><span class="verse-line">gṛhīte 'gniviśiṣṭasya punarjñānaṃ na duṣyati |<span class="pb" data-page="256">&lt;256&gt;</span></span>                    <span class="verse-line">tasmād dharmaviśiṣṭasya dharmiṇaḥ syāt prameyatā ||</span></li>
        <li id="v5,5,48"><span class="verse-number">5,5.48</span><span class="verse-line">sā deśasyāgniyuktasya, dhūmasyānyaiś ca kalpitā |</span>                    <span class="verse-line">nanu śabdavad eva syāl liṅgamyaṃ viśiṣaṇam ||</span></li>
        <li id="v5,5,49"><span class="verse-number">5,5.49</span><span class="verse-line">naivam, na hy atra liṅgasya śaktyanekatvakalpanā |</span>                    <span class="verse-line">na ca tasyānumeyatvam, viśeṣyaś cāvadhāritaḥ ||</span></li>
        <li id="v5,5,50"><span class="verse-number">5,5.50</span><span class="verse-line">viśiṣṭatvena cājñānāt tanmātrasyānumeyatā |</span>                    <span class="verse-line">nanu dhūmaviśeṣyatve hetoḥ pakṣaikadeśatā ||</span></li>
        <li id="v5,5,51"><span class="verse-number">5,5.51</span><span class="verse-line">naitad asti, viśeṣe hi sādhye sāmānyahetutā |<span class="pb" data-page="257">&lt;257&gt;</span></span>                    <span class="verse-line">dhūmatajjānasambandhasmṛtiprāmāṇyakalpane ||</span></li>
        <li id="v5,5,52"><span class="verse-number">5,5.52</span><span class="verse-line">phalena viṣayaikatvaṃ tadvyāpārāt puroditam |</span>                    <span class="verse-line">prameyadhīpramāṇatvaṃ bhāṣyakāras tu manyate ||</span></li>
        <li id="v5,5,53"><span class="verse-number">5,5.53</span><span class="verse-line">pratyakṣāniyamoktaś ca sarvatraivānuṣajyate |</span>                    <span class="verse-line">anumānagṛhītasya tenaiva pratipādanam ||</span></li>
        <li id="v5,5,54"><span class="verse-number">5,5.54</span><span class="verse-line">parebhyo vāñchatā vācyaḥ pūrvapakṣo yathoditaḥ |<span class="pb" data-page="258">&lt;258&gt;</span></span>                    <span class="verse-line">tatra dharmiṇam uddiśya sādhyadharmo vidhīyate ||</span></li>
        <li id="v5,5,55"><span class="verse-number">5,5.55</span><span class="verse-line">niyamas tadvipakṣāc ca kalpyate nāvirodhinaḥ |</span>                    <span class="verse-line">asannikṛṣṭavācā ca dvayam atra jihāsitam ||</span></li>
        <li id="v5,5,56"><span class="verse-number">5,5.56</span><span class="verse-line">tādrūpyeṇa paricchittis tadviparyayato 'pi ca |</span>                    <span class="verse-line">pramitasya pramāṇe hi nāpekṣā jāyate punaḥ ||</span></li>
        <li id="v5,5,57"><span class="verse-number">5,5.57</span><span class="verse-line">tādrūpyeṇa paricchinne pramāṇaṃ niṣphalaṃ param |<span class="pb" data-page="259">&lt;259&gt;</span></span>                    <span class="verse-line">vaiparītyaparicchinne nāvakāśaḥ parasya tu ||</span></li>
        <li id="v5,5,58"><span class="verse-number">5,5.58</span><span class="verse-line">mūle tasya hy anutpanne pūrveṇa viṣayo hṛtaḥ |</span>                    <span class="verse-line">pratyakṣādeś ca ṣaṭkasya yenaivārtho 'vadhāritaḥ ||</span></li>
        <li id="v5,5,59"><span class="verse-number">5,5.59</span><span class="verse-line">tenaivottarabādhaḥ syād, vikalpāder asambhavāt |<span class="pb" data-page="260">&lt;260&gt;</span></span>                    <span class="verse-line">agrāhyatā tu śabdādeḥ pratyakṣeṇa virudhyate ||</span></li>
        <li id="v5,5,60"><span class="verse-number">5,5.60</span><span class="verse-line">teṣām aśrāvaṇatvādi viruddham anumānataḥ |</span>                    <span class="verse-line">na hi śrāvaṇatā nāma pratyakṣeṇāvagamyate ||</span></li>
        <li id="v5,5,61"><span class="verse-number">5,5.61</span><span class="verse-line">sānvayavyatirekābhyāṃ gamyate badhirādiṣu |</span>                    <span class="verse-line">tridhā śabdavirodhaḥ syāt pratijñādivibhāgataḥ ||<span class="pb" data-page="261">&lt;261&gt;</span></span></li>
        <li id="v5,5,62"><span class="verse-number">5,5.62</span><span class="verse-line">pratijñāpūrvasañjalpasarvalokaprasiddhitaḥ |</span>                    <span class="verse-line">yāvajjīvam ahaṃ maunīty uktimātreṇa bādhyate ||</span></li>
        <li id="v5,5,63"><span class="verse-number">5,5.63</span><span class="verse-line">sarvavākyamṛṣātve tu dharmoktyaivātmabādhanam |</span>                    <span class="verse-line">dharmyuktyāhaṃ yato jātaḥ sā vandhyā jananī mama ||</span></li>
        <li id="v5,5,64"><span class="verse-number">5,5.64</span><span class="verse-line">bauddhasya śabdanityatvaṃ pūrvopetena bādhyate |</span>                    <span class="verse-line">candraśabdābhidheyatvaṃ śaśino yo niṣedhati ||</span></li>
        <li id="v5,5,65"><span class="verse-number">5,5.65</span><span class="verse-line">sa sarvalokasiddhena candrajñānena bādhyate |</span>                    <span class="verse-line">jñātagogavayākāraṃ prati yaḥ sādhayed idam ||</span></li>
        <li id="v5,5,66"><span class="verse-number">5,5.66</span><span class="verse-line">na gor gavayasādṛśyaṃ tasya bādhopamānataḥ |</span>                    <span class="verse-line">gehāvagatanāstitvo jīvaṃś caitro yadā bahiḥ ||</span></li>
        <li id="v5,5,67"><span class="verse-number">5,5.67</span><span class="verse-line">nāstīti sādhyate bādhas tatrārthāpattito bhavet |<span class="pb" data-page="262">&lt;262&gt;</span></span>                    <span class="verse-line">agnāvadāhake sādhye śabde cānabhidhāyake ||</span></li>
        <li id="v5,5,68"><span class="verse-number">5,5.68</span><span class="verse-line">śrotrādināstitāyāṃ ca śabdānityatvasādhane |</span>                    <span class="verse-line">śrutārthāpattibādho 'tra yadāptoktinivārite ||</span></li>
        <li id="v5,5,69"><span class="verse-number">5,5.69</span><span class="verse-line">divābhujau niṣidhyeta hetunā rātribhojanam |</span>                    <span class="verse-line">śaśaśṛṅgādisadbhāvavirodho 'nupalabdhitaḥ ||</span></li>
        <li id="v5,5,70"><span class="verse-number">5,5.70</span><span class="verse-line">evaṃ ca dharmasambandhabādhas tāvad udāhṛtaḥ |</span>                    <span class="verse-line">dharmadharmyubhayeṣāṃ ca svarūpasvaviśeṣayoḥ ||</span></li>
        <li id="v5,5,71"><span class="verse-number">5,5.71</span><span class="verse-line">śrutyarthākṣiptayor vākye vācyaḥ sarvapramāṇakaḥ |<span class="pb" data-page="263">&lt;263&gt;</span></span>                    <span class="verse-line">tṛṇādivikriyāhetor agnimaddhimasādhane ||</span></li>
        <li id="v5,5,72"><span class="verse-number">5,5.72</span><span class="verse-line">pratyakṣāvagatāc chaityāt tadviśeṣotthabādhanam |</span>                    <span class="verse-line">adharmo vihito duḥkhaṃ karotyalpam itīha tu ||</span></li>
        <li id="v5,5,73"><span class="verse-number">5,5.73</span><span class="verse-line">vihitatvād adharmasya svarūpasyaiva bādhanam |</span>                    <span class="verse-line">tathā duḥkhanimittatvaṃ viśeṣas tasya bādhyate ||</span></li>
        <li id="v5,5,74"><span class="verse-number">5,5.74</span><span class="verse-line">ayathārthā dhiyaḥ sarvāḥ ity ukte dvayabādhanam |</span>                    <span class="verse-line">svarūpasvaviśeṣābhyām, taddhīmithyātvasādhanāt ||</span></li>
        <li id="v5,5,75"><span class="verse-number">5,5.75</span><span class="verse-line">kṣaṇikātyantamithyātve viśeṣau ca dvayor iha |<span class="pb" data-page="264">&lt;264&gt;</span></span>                    <span class="verse-line">darśanād ekadeśasyety anenaitad vyudasyate ||</span></li>
        <li id="v5,5,76"><span class="verse-number">5,5.76</span><span class="verse-line">yatraikasyobhayor vāpi saṃśayādhīviparyayāḥ |</span>                    <span class="verse-line">śaityān na dāhako bahniś cākṣuṣatvād anityatā ||</span></li>
        <li id="v5,5,77"><span class="verse-number">5,5.77</span><span class="verse-line">śabdasyetyevamādau tu dvayoḥ siddho viparyayaḥ |</span>                    <span class="verse-line">kṛtakatvaguṇatvādau parokte yājñikaṃ prati ||</span></li>
        <li id="v5,5,78"><span class="verse-number">5,5.78</span><span class="verse-line">svokte caivamprakāre syād asiddho 'nyatarasya tu |</span>                    <span class="verse-line">bāṣpādibhāvasandigdho dvayor anyatarasya vā ||</span></li>
        <li id="v5,5,79"><span class="verse-number">5,5.79</span><span class="verse-line">dhūmas tridhāpy asiddhaḥ syāt, evaṃ tāvat svarūpataḥ |</span>                    <span class="verse-line">eta eva prakārāḥ syur āśrayāsiddhikalpane ||<span class="pb" data-page="265">&lt;265&gt;</span></span></li>
        <li id="v5,5,80"><span class="verse-number">5,5.80</span><span class="verse-line">jñāte 'pi hi svarūpeṇa nātaddharme 'sti hetutā |</span>                    <span class="verse-line">sarvatra dṛṣṭakāryatvād ātmā sarvagatas tv iti ||</span></li>
        <li id="v5,5,81"><span class="verse-number">5,5.81</span><span class="verse-line">bauddhaṃ pratyāśrayāsiddhaḥ, laukikādes tu saṃśayaḥ |</span>                    <span class="verse-line">bāṅmātrāsiddhimātreṇa vyavahārāprakalpanāt ||</span></li>
        <li id="v5,5,82"><span class="verse-number">5,5.82</span><span class="verse-line">dvābhyāṃ yo 'sattvato jñātas tadvaco dūṣaṇaṃ matam |</span>                    <span class="verse-line">itarat sādhanaṃ tu syād vādinā yadi sādhyate ||</span></li>
        <li id="v5,5,83"><span class="verse-number">5,5.83</span><span class="verse-line">nirākaraṇasiddhau vā dūṣaṇaṃ prativādinaḥ |</span>                    <span class="verse-line">sandehaviparītatvahetū cātra nirākṛtau ||</span></li>
        <li id="v5,5,84"><span class="verse-number">5,5.84</span><span class="verse-line">jñātasambandhavacanāt, <span class="pb" data-page="266">&lt;266&gt;</span>  trayaḥ saṃśayahetavaḥ |</span>                    <span class="verse-line">san sādhye tadabhāve vā dvābhyāṃ vyāvṛtta eva ca ||</span></li>
        <li id="v5,5,85"><span class="verse-number">5,5.85</span><span class="verse-line">dvau viruddhārthasambaddhau yāv ekatraikadeśini |</span>                    <span class="verse-line">prameyānityatāmūrtidharmāḥ sādhāraṇā dvayoḥ ||</span></li>
        <li id="v5,5,86"><span class="verse-number">5,5.86</span><span class="verse-line">nityāyatnotthayatnotthānityeṣu dviranityataḥ |</span>                    <span class="verse-line">nityā bhūrgandhavattvena syād asādhāraṇas tvayam ||</span></li>
        <li id="v5,5,87"><span class="verse-number">5,5.87</span><span class="verse-line">niścayaikāṅgavaikalyād eṣa saṃśayakāraṇam |<span class="pb" data-page="267">&lt;267&gt;</span></span>                    <span class="verse-line">sādhāraṇo yathā dṛṣṭo buddhidvayanimittakaḥ ||</span></li>
        <li id="v5,5,88"><span class="verse-number">5,5.88</span><span class="verse-line">viruddhaikānavāpteś ca saṃśaye kāraṇaṃ matam |</span>                    <span class="verse-line">atrāsādhāraṇo nāsti tadabhāvamukhena tu ||</span></li>
        <li id="v5,5,89"><span class="verse-number">5,5.89</span><span class="verse-line">dvayāsattvavirodhāc ca mataḥ saṃśayakāraṇam |</span>                    <span class="verse-line">sandigdhahetutā caiṣāṃ viṣayāpekṣayocyate ||</span></li>
        <li id="v5,5,90"><span class="verse-number">5,5.90</span><span class="verse-line">nirṇayasyāpi hetutvaṃ dṛṣṭaṃ sādhyāntare yataḥ |</span>                    <span class="verse-line">vyavacchedānvayau labdhvā, niṣkriyādāv amūrtivat ||</span></li>
        <li id="v5,5,91"><span class="verse-number">5,5.91</span><span class="verse-line">kṣityekadeśasiddhatve gandhavattvasya hetutā |<span class="pb" data-page="268">&lt;268&gt;</span></span>                    <span class="verse-line">yatrāpratyakṣatā vāyor arūpatvena sādhyate ||</span></li>
        <li id="v5,5,92"><span class="verse-number">5,5.92</span><span class="verse-line">sparśāt pratyakṣatā vāsau viruddhāvyabhicāritā |</span>                    <span class="verse-line">ke cij jātyantaraṃ caināṃ varṇayantyapare punaḥ ||</span></li>
        <li id="v5,5,93"><span class="verse-number">5,5.93</span><span class="verse-line">sādhāraṇatvam aṃśena samastaṃ vāpy ananvayam |</span>                    <span class="verse-line">pratijñā yatra bādhyeta pūrvoktair yasya sādhanaiḥ ||</span></li>
        <li id="v5,5,94"><span class="verse-number">5,5.94</span><span class="verse-line">tat parājayataḥ kāryo nirṇayo bādhavarjanāt |</span>                    <span class="verse-line">kva cit saṃśayahetū yau pratyekatvena lakṣitau ||</span></li>
        <li id="v5,5,95"><span class="verse-number">5,5.95</span><span class="verse-line">saṅghāte nirṇayas tābhyāmūrdhvatākākavattvavat |</span>                    <span class="verse-line">pratyekaṃ saṃhatau vāpi gamakāvavirodhinau ||</span></li>
        <li id="v5,5,96"><span class="verse-number">5,5.96</span><span class="verse-line">tasmād bhinnau viruddhārthau hetū cātra nidarśitau |</span>                    <span class="verse-line">ṣoḍhā viruddhatām āhuś caturddhā vaikadhāpi vā ||<span class="pb" data-page="269">&lt;269&gt;</span></span></li>
        <li id="v5,5,97"><span class="verse-number">5,5.97</span><span class="verse-line">śrutyarthoktasya bādhāyāṃ pratijñārthasya hetunā |</span>                    <span class="verse-line">nityatve kṛtakatvasya dharmabādhād viruddhatā ||</span></li>
        <li id="v5,5,98"><span class="verse-number">5,5.98</span><span class="verse-line">bādho dharmaviśeṣasya yadā tv evaṃ prayujyate |</span>                    <span class="verse-line">arthavacchabdarūpaṃ syāt prāksambandhāvadhāraṇāt ||</span></li>
        <li id="v5,5,99"><span class="verse-number">5,5.99</span><span class="verse-line">vibhaktimattvāt paścādvat svarūpeṇeti cāśrite |</span>                    <span class="verse-line">asvarūpārthayogas tu paścāc chabdasya dṛśyate ||</span></li>
        <li id="v5,5,100"><span class="verse-number">5,5.100</span><span class="verse-line">tena prāg api sambandhād asvarūpārthatā bhavet |</span>                    <span class="verse-line">ihapratyayahetutvād dravyāder vyatiricyate ||</span></li>
        <li id="v5,5,101"><span class="verse-number">5,5.101</span><span class="verse-line">samavāyo yathehāyaṃ ghaṭa ityādisaṅgatiḥ |</span>                    <span class="verse-line">atrāpy asamavāyatvaṃ saṃyogasyeva sidhyati ||</span></li>
        <li id="v5,5,102"><span class="verse-number">5,5.102</span><span class="verse-line">tena dharmisvarūpasya vaiparītyād viruddhatā |<span class="pb" data-page="270">&lt;270&gt;</span></span>                    <span class="verse-line">yac ca sattāvad ekatvaṃ samavāyasya kalpitam ||</span></li>
        <li id="v5,5,103"><span class="verse-number">5,5.103</span><span class="verse-line">tatra saṃyogavadbhedāt syād viśeṣaviruddhatā |</span>                    <span class="verse-line">nityam ātmāstitā kaiś cid yadā sautrāntikaṃ prati ||</span></li>
        <li id="v5,5,104"><span class="verse-number">5,5.104</span><span class="verse-line">sādhyate 'vayavābhāvād vyomavad dvayabādhanam |</span>                    <span class="verse-line">tadobhayaviśeṣasya bādho 'yaṃ sādhyate yadā ||</span></li>
        <li id="v5,5,105"><span class="verse-number">5,5.105</span><span class="verse-line">pārārthyaṃ cakṣurādīnāṃ saṅghātāc chayanādivat |</span>                    <span class="verse-line">śayane saṅghapārārthyaṃ bhautikavyāptahetuke ||</span></li>
        <li id="v5,5,106"><span class="verse-number">5,5.106</span><span class="verse-line">ātmānaṃ prati pārārthyam asiddham iti bādhanam |</span>                    <span class="verse-line">asaṃhataparārthatve dṛṣṭe saṃhatatāpi ca ||</span></li>
        <li id="v5,5,107"><span class="verse-number">5,5.107</span><span class="verse-line">anahaṅkārikatvaṃ ca cakṣurādeḥ prasajyate |</span>                    <span class="verse-line">gamakasyaikadeśasya vyāptir gamyeti bhāṣitum ||</span></li>
        <li id="v5,5,108"><span class="verse-number">5,5.108</span><span class="verse-line">sādhyasādharmyavaidharmyadṛṣṭāntaḥ pratipādyate |<span class="pb" data-page="271">&lt;271&gt;</span></span>                    <span class="verse-line">tatra hetvartham uddiśya sādhyopādānam iṣyate ||</span></li>
        <li id="v5,5,109"><span class="verse-number">5,5.109</span><span class="verse-line">uddeśyo vyāpyate dharmo vyāpakaś cetaro mataḥ |</span>                    <span class="verse-line">yadvṛttayoḥ prāthamyam ity ādyuddeśalakṣaṇam ||</span></li>
        <li id="v5,5,110"><span class="verse-number">5,5.110</span><span class="verse-line">tadvṛttam eva kāraś ca syād upādeyalakṣaṇam |</span>                    <span class="verse-line">vadatyarthaṃ svaśaktyā ca śabdo vaktranapekṣayā ||</span></li>
        <li id="v5,5,111"><span class="verse-number">5,5.111</span><span class="verse-line">sādhyahetutvam arthānāṃ vyāptiśaktyanurodhataḥ |</span>                    <span class="verse-line">tatrājñānād yadā vakta sahacāravivakṣayā ||</span></li>
        <li id="v5,5,112"><span class="verse-number">5,5.112</span><span class="verse-line">viparyayeṇa vā hetau na vyāptatvaṃ vivakṣati |</span>                    <span class="verse-line">vivakṣann api vā śabdaṃ tadyogyaṃ na vaded yadi ||<span class="pb" data-page="272">&lt;272&gt;</span></span></li>
        <li id="v5,5,113"><span class="verse-number">5,5.113</span><span class="verse-line">ghaṭe kṛtakanāśitve nāśivyāptaṃ kṛtena vā |</span>                    <span class="verse-line">na tadeṣṭasya hetutvam, syād aniṣṭasya caiva tat ||</span></li>
        <li id="v5,5,114"><span class="verse-number">5,5.114</span><span class="verse-line">tasmād vyāpyatvarūpeṇa vācyo hetutvasammataḥ |</span>                    <span class="verse-line">yadā samyak prayukte 'pi vākye 'rtho na tathā bhavet ||</span></li>
        <li id="v5,5,115"><span class="verse-number">5,5.115</span><span class="verse-line">sādhyahetūbhayavyāptiśūnyatvāt paramārthataḥ |</span>                    <span class="verse-line">nityo dhvaniramūrttatvāt karmavat paramāṇuvat ||</span></li>
        <li id="v5,5,116"><span class="verse-number">5,5.116</span><span class="verse-line">ghaṭavad vyomavaccāpi, tadasadvādinaṃ prati |</span>                    <span class="verse-line">dharmyasiddhāv api hy evaṃ dṛṣṭāntābhāsatā bhavet ||</span></li>
        <li id="v5,5,117"><span class="verse-number">5,5.117</span><span class="verse-line">tat sadbhāve 'pi ca vyomni dvayayukte 'pi kīrtite |</span>                    <span class="verse-line">karmādyālocanād vyāptir hetor nāstīti varjanam ||</span></li>
        <li id="v5,5,118"><span class="verse-number">5,5.118</span><span class="verse-line">vyāptyā sādharmya ukte ca na vaidharmyam apekṣyate |</span>                    <span class="verse-line">sahabhāvitvadṛṣṭyā tu yadā vyāptiṃ na lakṣayet ||<span class="pb" data-page="273">&lt;273&gt;</span></span></li>
        <li id="v5,5,119"><span class="verse-number">5,5.119</span><span class="verse-line">paraḥ sādharmyadṛṣṭāntāt tac ca nāpekṣate yadā |</span>                    <span class="verse-line">vaktā vā sahabhāvitvaṃ śuddhaṃ tena vaded yadā ||</span></li>
        <li id="v5,5,120"><span class="verse-number">5,5.120</span><span class="verse-line">viparītānvayaṃ vāpi tat samādhitsayā tadā |</span>                    <span class="verse-line">pūrvajñānopamardena vaidharmyeṇeṣṭasādhanam ||</span></li>
        <li id="v5,5,121"><span class="verse-number">5,5.121</span><span class="verse-line">sāhityamātraṃ pūrvoktaṃ hetos tatropayujyate |</span>                    <span class="verse-line">vyāpyavyāpakabhāvo hi bhāvayor yādṛg iṣyate ||</span></li>
        <li id="v5,5,122"><span class="verse-number">5,5.122</span><span class="verse-line">tayor abhāvayos tasmād viparītaḥ pratīyate |</span>                    <span class="verse-line">dhūmabhāve 'gnibhāvena vyāpte 'nagnis tataś cyutaḥ ||</span></li>
        <li id="v5,5,123"><span class="verse-number">5,5.123</span><span class="verse-line">adhūma eva vidyetetyevaṃ vyāpyatvamaśnute |</span>                    <span class="verse-line">tathānagnāvadhūmena vyāpte dhūmas tatacyutaḥ ||</span></li>
        <li id="v5,5,124"><span class="verse-number">5,5.124</span><span class="verse-line">anyatrānavakāśatvād vyāpyate dhruvam agninā |<span class="pb" data-page="274">&lt;274&gt;</span></span>                    <span class="verse-line">vyāpakau tu yadocyete bhāvābhāvau tadā tataḥ ||</span></li>
        <li id="v5,5,125"><span class="verse-number">5,5.125</span><span class="verse-line">naiva vyāpyād vipakṣasya pracyutiḥ kathitā bhavet |</span>                    <span class="verse-line">tasmād dhūmena sādhyatvam agneḥ prārthayate yadā ||</span></li>
        <li id="v5,5,126"><span class="verse-number">5,5.126</span><span class="verse-line">tadānagnir adhūmena vyāpto vācyaḥ, na cānyathā |</span>                    <span class="verse-line">anagnyadhūmasāhitye vyāpter vāpi viparyaye ||</span></li>
        <li id="v5,5,127"><span class="verse-number">5,5.127</span><span class="verse-line">na prastutopakāraḥ syād anyad vāpi prasādhyate |</span>                    <span class="verse-line">yatrāpy arthasya śūnyatvaṃ dvābhyām ekena vā bhavet ||</span></li>
        <li id="v5,5,128"><span class="verse-number">5,5.128</span><span class="verse-line">yad anityaṃ tu tan mūrtam aṇuvad buddhivat khavat |<span class="pb" data-page="275">&lt;275&gt;</span></span>                    <span class="verse-line">sādhyena vyāptisiddhyaiva vyatireko 'tra kathyate ||</span></li>
        <li id="v5,5,129"><span class="verse-number">5,5.129</span><span class="verse-line">yasyāyaṃ nāsty asau hetus tena sādhyena nāpyate |</span>                    <span class="verse-line">tena dṛṣṭe 'pi sāhitye na sarvo gamya iṣyate ||</span></li>
        <li id="v5,5,130"><span class="verse-number">5,5.130</span><span class="verse-line">sahadṛṣṭir na sambandho vyāptir naiva ca tāvatā |</span>                    <span class="verse-line">mūrtānityatvayukte 'pi tasmād aṅgīkṛte ghaṭe ||</span></li>
        <li id="v5,5,131"><span class="verse-number">5,5.131</span><span class="verse-line">karmādau vyāptyabhāvena na dṛṣṭāntatvam iṣyate |</span>                    <span class="verse-line">aśeṣāpekṣitatvāc ca saukaryāc cāpy adarśanāt ||</span></li>
        <li id="v5,5,132"><span class="verse-number">5,5.132</span><span class="verse-line">sādhane yadyapīṣṭo 'tra vyatireko 'numāṃ prati |</span>                    <span class="verse-line">tāvatā na hy anaṅgatvaṃ yuktiḥ śābde hi vakṣyate ||<span class="pb" data-page="276">&lt;276&gt;</span></span></li>
        <li id="v5,5,133"><span class="verse-number">5,5.133</span><span class="verse-line">bodhaprasaṅgo bhedānāṃ na cāvyāpter bhaviṣyati |</span>                    <span class="verse-line">astisāmānyavastveṣu vyāpitā tatra gamyatām ||</span></li>
        <li id="v5,5,134"><span class="verse-number">5,5.134</span><span class="verse-line">ke cit sādharmyadṛṣṭānte vyāptyāpi kathite punaḥ |</span>                    <span class="verse-line">vaidharmyoktim apīcchanti, vyāvṛttiniyamecchayā ||</span></li>
        <li id="v5,5,135"><span class="verse-number">5,5.135</span><span class="verse-line">hetau sādharmyadṛṣṭāntāt sādhyenaivāvadhārite |</span>                    <span class="verse-line">vyāvṛttiḥ sarvataḥ prāptā sādhyābhāve niyamyate ||<span class="pb" data-page="277">&lt;277&gt;</span></span></li>
        <li id="v5,5,136"><span class="verse-number">5,5.136</span><span class="verse-line">tat tu mandaphalaṃ yasmāt pakṣe 'py evaṃ nirūpitam |</span>                    <span class="verse-line">vyāpakābhāvamātraṃ hi vyāpyān nityaṃ nivartate ||</span></li>
        <li id="v5,5,137"><span class="verse-number">5,5.137</span><span class="verse-line">tasmād yathaiva śuklatve paṭasyokte virodhinām |</span>                    <span class="verse-line">nivṛttir na tu dairdhyādes tathātrāpi bhaviṣyati ||</span></li>
        <li id="v5,5,138"><span class="verse-number">5,5.138</span><span class="verse-line">dvaividhyaṃ nopapannaṃ tu yathaiva hy agnidhūmayoḥ |</span>                    <span class="verse-line">pratyakṣadṛṣṭaḥ sambandho gatiprāptyos tathaiva hi ||</span></li>
        <li id="v5,5,139"><span class="verse-number">5,5.139</span><span class="verse-line">āditye 'nupalabdhiś cen na deśe 'py adhunātane |</span>                    <span class="verse-line">kva cit tatropalabdhiś ced devadatte 'pi dṛśyatām ||<span class="pb" data-page="278">&lt;278&gt;</span></span></li>
        <li id="v5,5,140"><span class="verse-number">5,5.140</span><span class="verse-line">yadi dharmyantarāpekṣā tatra sāmānyadṛṣṭatā |</span>                    <span class="verse-line">syād agnidhūmayoḥ saiva, tasmād evaṃ pracakṣate ||</span></li>
        <li id="v5,5,141"><span class="verse-number">5,5.141</span><span class="verse-line">pratyakṣadṛṣṭasambandhaṃ yayor eva viśeṣayoḥ |</span>                    <span class="verse-line">gomayendhanatajjanyaviśeṣādimatiḥ kṛtā ||</span></li>
        <li id="v5,5,142"><span class="verse-number">5,5.142</span><span class="verse-line">taddeśasthena tenaiva gatvā kālāntare 'pi tam |</span>                    <span class="verse-line">yadāgnir budhyate, <span class="pb" data-page="279">&lt;279&gt;</span>  tasya pūrvabodhāt punaḥ punaḥ ||</span></li>
        <li id="v5,5,143"><span class="verse-number">5,5.143</span><span class="verse-line">sandihyamānasadbhāvavastubodhāt pramāṇatā |</span>                    <span class="verse-line">viśeṣadṛṣṭam etac ca likhitaṃ vindhyavāsinā ||</span></li>
        <li id="v5,5,144"><span class="verse-number">5,5.144</span><span class="verse-line">ākṛtyor eva caiṣeṣṭā vyavacchedena kena cit |</span>                    <span class="verse-line">hetusādhyavyavastheti viśeṣo nopadarśitaḥ ||</span></li>
        <li id="v5,5,145"><span class="verse-number">5,5.145</span><span class="verse-line">agnidhūmāntaratve ca vācye sāmānyato mitau |</span>                    <span class="verse-line">sāmānyadṛṣṭam ekāntād atretyāditya ucyate ||</span></li>
        <li id="v5,5,146"><span class="verse-number">5,5.146</span><span class="verse-line">pratyakṣaviṣayatvaṃ ca sāmānyasya prasādhitam |</span>                    <span class="verse-line">vastutvaṃ ca, atra hetur vā dvayasyāpy abhidhīyate ||</span></li>
        <li id="v5,5,147"><span class="verse-number">5,5.147</span><span class="verse-line">dhūmād agnyanumānasya vastvālambanatā bhavet |</span>                    <span class="verse-line">abhāvānyapramāṇatvāt svārthe śrotrādibuddhivat ||</span></li>
        <li id="v5,5,148"><span class="verse-number">5,5.148</span><span class="verse-line">sāmānyasya ca vastutvaṃ pratyakṣagrāhyatāpi ca |</span>                    <span class="verse-line">abhāvānyaprameyatvād asādhāraṇavastuvat ||<span class="pb" data-page="280">&lt;280&gt;</span></span></li>
        <li id="v5,5,149"><span class="verse-number">5,5.149</span><span class="verse-line">sāmānyaṃ nānumānena vinā yasya pratīyate |</span>                    <span class="verse-line">na ca liṅgavinirmuktam anumānaṃ pravartate ||</span></li>
        <li id="v5,5,150"><span class="verse-number">5,5.150</span><span class="verse-line">asāmānyasya liṅgatvaṃ na ca kena cid iṣyate |</span>                    <span class="verse-line">na cānavagataṃ liṅgaṃ kiñ cid asti prakāśakam ||</span></li>
        <li id="v5,5,151"><span class="verse-number">5,5.151</span><span class="verse-line">tasya vāpy anumānena syād anyena gatiḥ punaḥ |</span>                    <span class="verse-line">tadutpattiś ca liṅgāt syāt sāmānyajñānasaṃhitāt ||</span></li>
        <li id="v5,5,152"><span class="verse-number">5,5.152</span><span class="verse-line">tasya cāpy anumānatvāt bhavel liṅgena codbhavaḥ |</span>                    <span class="verse-line">anumānāntarād eva jñānenaivaṃ ca kalpane ||</span></li>
        <li id="v5,5,153"><span class="verse-number">5,5.153</span><span class="verse-line">liṅgaliṅgyanumānānām ānantyād ekaliṅgini |</span>                    <span class="verse-line">gatir yugasahasreṣu bahuṣv api na vidyate ||</span></li>
        <li id="v5,5,154"><span class="verse-number">5,5.154</span><span class="verse-line">atha sāmānyabhūte 'pi liṅge 'nyasmād gatir bhavet |</span>                    <span class="verse-line">pramāṇād apramāṇād vā, tathā liṅgigatir bhavet ||</span></li>
        <li id="v5,5,155"><span class="verse-number">5,5.155</span><span class="verse-line">evam apy anumānasya nityocchedaḥ prasajyate |<span class="pb" data-page="281">&lt;281&gt;</span></span>                    <span class="verse-line">pramāṇāntaram eva syāt sāmānyasyāvabodhakam ||</span></li>
        <li id="v5,5,156"><span class="verse-number">5,5.156</span><span class="verse-line">apramāṇāvabuddhād vā liṅgāl liṅgini yā matiḥ |</span>                    <span class="verse-line">sāpi mithyā bhaven nityaṃ bāṣpajātāgnibuddhivat ||</span></li>
        <li id="v5,5,157"><span class="verse-number">5,5.157</span><span class="verse-line">nanv apramāṇabhūtāpi sambandhasmṛtir iṣyate |</span>                    <span class="verse-line">yathā liṅgigatau hetus tathā liṅgagatir bhavet ||</span></li>
        <li id="v5,5,158"><span class="verse-number">5,5.158</span><span class="verse-line">tatra yat pūrvavijñānaṃ tasya prāmāṇyam iṣyate |</span>                    <span class="verse-line">tadupasthānamātreṇa smṛteḥ syāc caritārthatā ||<span class="pb" data-page="282">&lt;282&gt;</span></span></li>
        <li id="v5,5,159"><span class="verse-number">5,5.159</span><span class="verse-line">na tu liṅgagatau kiñ cit pramāṇam upapadyate |</span>                    <span class="verse-line">tadabhāvāsmṛtiś cātra na kathañ cit pravartate ||</span></li>
        <li id="v5,5,160"><span class="verse-number">5,5.160</span><span class="verse-line">smārtam etadabhedena vijñānam iti yo vadet |</span>                    <span class="verse-line">tasya vandhyāsute 'py asti nūnaṃ smaraṇaśaktatā ||</span></li>
        <li id="v5,5,161"><span class="verse-number">5,5.161</span><span class="verse-line">na cāsādhāraṇo 'rthātmā sāmānyajñānakāraṇam |</span>                    <span class="verse-line">yasmān nāsyāvinābhāvas tena dṛṣṭaḥ kathañ cana ||</span></li>
        <li id="v5,5,162"><span class="verse-number">5,5.162</span><span class="verse-line">syād vā sambandhadṛṣṭyāsau sāmānyaṃ kṛtakatvavat |</span>                    <span class="verse-line">na hy asādhāraṇaṃ vastu pūrvatreha ca vidyate ||</span></li>
        <li id="v5,5,163"><span class="verse-number">5,5.163</span><span class="verse-line">na cāpy avyapadeśasya vikalparahitasya ca |</span>                    <span class="verse-line">vinā pūrvānusandhānāl liṅgatvam upapadyate ||<span class="pb" data-page="283">&lt;283&gt;</span></span></li>
        <li id="v5,5,164"><span class="verse-number">5,5.164</span><span class="verse-line">kalpyante ca viśeṣā ye te 'py aliṅgam ananvayāt |</span>                    <span class="verse-line">etasmād eva hetoḥ syāt tajñānasyāpy aliṅgatā ||</span></li>
        <li id="v5,5,165"><span class="verse-number">5,5.165</span><span class="verse-line">sāmānyarūpatāyāṃ vā tathaivānavadhāraṇam |</span>                    <span class="verse-line">kva cid vā dṛṣṭasambandhe sarvaḥ pratyāyako bhavet ||</span></li>
        <li id="v5,5,166"><span class="verse-number">5,5.166</span><span class="verse-line">sambandhānubhavo 'vaśyam eṣitavyaś ca liṅganaḥ |</span>                    <span class="verse-line">anumānapravṛttes tu prāg jñānaṃ tatra nāsti te ||</span></li>
        <li id="v5,5,167"><span class="verse-number">5,5.167</span><span class="verse-line">na cāpi vāsanāmātrāl liṅgajñānasya sambhavaḥ |</span>                    <span class="verse-line">liṅgijñānaṃ ca tadvat syāt trirūpāl liṅgato na tat ||<span class="pb" data-page="284">&lt;284&gt;</span></span></li>
        <li id="v5,5,168"><span class="verse-number">5,5.168</span><span class="verse-line">tatrābhāvasya liṅgatvaṃ na cāsāv ānumānikaḥ |</span>                    <span class="verse-line">pramāṇāntaragamyatvāt tatra doṣo na jāyate ||</span></li>
        <li id="v5,5,169"><span class="verse-number">5,5.169</span><span class="verse-line">pratyakṣāvagatāl liṅgād yasya liṅgigatir bhavet |</span>                    <span class="verse-line">tasya nāto 'dhikaṃ kiñ cit prārthanīyaṃ prasajyate ||</span></li>
        <li id="v5,5,170"><span class="verse-number">5,5.170</span><span class="verse-line">yatrāpy anumitāl liṅgāl liṅgini grahaṇaṃ bhavet |</span>                    <span class="verse-line">tatrāpi maulikaṃ liṅgaṃ pratyakṣād eva gamyate ||</span></li>
        <li id="v5,5,171"><span class="verse-number">5,5.171</span><span class="verse-line">liṅgatvaṃ kṛtakatvādau kriyāyāḥ kārakasya vā |</span>                    <span class="verse-line">pratyakṣatvaṃ ca tasyeṣṭam iti dūraṃ na gamyate ||</span></li>
        <li id="v5,5,172"><span class="verse-number">5,5.172</span><span class="verse-line">evaṃ śabdopamānādau sāmānyāśrayatā yataḥ |</span>                    <span class="verse-line">taddaussthityena daussthityaṃ sarvatrātaḥ prasajyate ||</span></li>
        <li id="v5,5,173"><span class="verse-number">5,5.173</span><span class="verse-line">tasmāt pratyakṣapūrvatvaṃ pramāṇāntara iṣyate |</span>                    <span class="verse-line">pratyakṣatvaṃ ca sāmānye nānyathā hi gatir bhavet ||</span></li>
        <li id="v5,5,174"><span class="verse-number">5,5.174</span><span class="verse-line">pratyakṣālambanatvaṃ ca viśeṣasya kathaṃ bhavet |</span>                    <span class="verse-line">yadā vastvantarāpekṣaḥ sāmānyāṃśaḥ sa kīrtyate ||<span class="pb" data-page="285">&lt;285&gt;</span></span></li>
        <li id="v5,5,175"><span class="verse-number">5,5.175</span><span class="verse-line">rūpādayo hi sāmānyaṃ sarve nīlādyapekṣayā |</span>                    <span class="verse-line">svaviśeṣānapekṣyātha nīlādīnāṃ samānatā ||</span></li>
        <li id="v5,5,176"><span class="verse-number">5,5.176</span><span class="verse-line">te cāpi tāvat sāmānyaṃ yāvat syuḥ paramāṇavaḥ |</span>                    <span class="verse-line">dvyaṇukasyāpi yadrūpaṃ tad dhi sādhāraṇaṃ dvayoḥ ||</span></li>
        <li id="v5,5,177"><span class="verse-number">5,5.177</span><span class="verse-line">na cāntyena viśeṣeṇa vyavahāro 'sti kasya cit |</span>                    <span class="verse-line">na ca pratyakṣatā tasya saṅghāte kevalasya vā ||</span></li>
        <li id="v5,5,178"><span class="verse-number">5,5.178</span><span class="verse-line">bhedenāgṛhyamāṇasya nābhedo grāhyatāṃ vrajet |</span>                    <span class="verse-line">na ca bhinneṣv abhinnatvabuddher grāhyatvasambhavaḥ ||<span class="pb" data-page="286">&lt;286&gt;</span></span></li>
        <li id="v5,5,179"><span class="verse-number">5,5.179</span><span class="verse-line">samudāyo na vāpy asti bhavatāṃ na ca sarvadā |</span>                    <span class="verse-line">sarveṣām asatārthena pratyayotpattisambhavaḥ ||</span></li>
        <li id="v5,5,180"><span class="verse-number">5,5.180</span><span class="verse-line">na caikajātiyogena vināsti samudāyatā |</span>                    <span class="verse-line">samudāye 'pi cāṇutvaṃ naiteṣām apagacchati ||</span></li>
        <li id="v5,5,181"><span class="verse-number">5,5.181</span><span class="verse-line">sāmānyam ity adṛśye 'pi tena sāmānya eva naḥ |</span>                    <span class="verse-line">vyāsaṅginī bhavaty eṣā dhīrvināpy ekakalpanāt ||</span></li>
        <li id="v5,5,182"><span class="verse-number">5,5.182</span><span class="verse-line">vyāsajya vartamānasya sāmānyasya yathendriyaiḥ |</span>                    <span class="verse-line">grahaṇaṃ tadvad eva syāt prativyaktiniveśinaḥ ||</span></li>
        <li id="v5,5,183"><span class="verse-number">5,5.183</span><span class="verse-line">mīmāṃsakaiś ca nāvaśyam iṣyante paramāṇavaḥ |</span>                    <span class="verse-line">yadbalenopalabdhasya mithyātvaṃ kalpayed bhavān ||</span></li>
        <li id="v5,5,184"><span class="verse-number">5,5.184</span><span class="verse-line">samūharūpaṃ pratyakṣam adṛśyaiḥ paramāṇubhiḥ |</span>                    <span class="verse-line">yo 'pahnute śaśasyāpi so 'bhāvaṃ śṛṅgato vadet ||</span></li>
        <li id="v5,5,185"><span class="verse-number">5,5.185</span><span class="verse-line">samūhaparamārthatve sthite tatsiddhihetukā |</span>                    <span class="verse-line">yadi nāmāvagamyeta paramāṇvastitā punaḥ ||<span class="pb" data-page="287">&lt;287&gt;</span></span></li>
        <li id="v5,5,186"><span class="verse-number">5,5.186</span><span class="verse-line">tasmād yad gṛhyate vastu yena rūpeṇa sarvadā |</span>                    <span class="verse-line">tat tathaivābhyupetavyaṃ sāmānyam atha vetarat ||</span></li>
        <li id="v5,5,187"><span class="verse-number">5,5.187</span><span class="verse-line">sattādisāmānyam apekṣya sarvaṃ gotvādi sādhāraṇatām upaiti |</span>                    <span class="verse-line">tasmād asādhāraṇam akṣagamyaṃ vadan na sāmānyam apahnuvīta ||</span></li>
        <li id="v5,5,188"><span class="verse-number">5,5.188</span><span class="verse-line">sāmānyarupeṇa na gṛhyate cet, kiṃ vāstyasādhāraṇabuddhir atra |</span>                    <span class="verse-line">yadvastu lokaḥ pratipadyate 'smin dvidhāpi tacchaktyata eva vaktum ||</span></li>
      </ol>
      <h1 id="section_5,6_śabdapariccheda_SBP">Chapter 5,6 śabdapariccheda SBP</h1>
      <ol class="verses" start="1">
        <li id="v5,6,1"><span class="verse-number">5,6.1</span><span class="verse-line">pratyakṣādiṣu vaktavyaṃ śabdamātrasya lakṣaṇam |</span>                    <span class="verse-line">adatitvariteneha kiṃ śāstrād abhidhīyate ||<span class="pb" data-page="288">&lt;288&gt;</span></span></li>
        <li id="v5,6,2"><span class="verse-number">5,6.2</span><span class="verse-line">sāmānyalakṣaṇaṃ tyaktvā viśeṣasyaiva lakṣaṇam |</span>                    <span class="verse-line">na śakyaṃ kevalaṃ vaktum ito 'py asya na vācyatā ||</span></li>
        <li id="v5,6,3"><span class="verse-number">5,6.3</span><span class="verse-line">yac coktaṃ śabdavijñānād arthe jñānam itīdṛśamū |</span>                    <span class="verse-line">aviśiṣṭaṃ viśiṣṭasya na tacchāstrasya lakṣaṇam ||</span></li>
        <li id="v5,6,4"><span class="verse-number">5,6.4</span><span class="verse-line">pravṛttir vā nivṛttir vā nityena kṛtakena vā |</span>                    <span class="verse-line">puṃsāṃ yenopadiśyeta tacchāstram abhidhīyate ||</span></li>
        <li id="v5,6,5"><span class="verse-number">5,6.5</span><span class="verse-line">svarūpakathanaṃ yat tu kasya cit tatra dṛśyate |</span>                    <span class="verse-line">tadaṅgatvena tasyāpi śāstratvam avagamyate ||</span></li>
        <li id="v5,6,6"><span class="verse-number">5,6.6</span><span class="verse-line">bhāvanāyāṃ samastāyāṃ vākyād evopajāyate |</span>                    <span class="verse-line">pravṛttir vā nivṛttir vā tacchāstraṃ na padād yataḥ ||</span></li>
        <li id="v5,6,7"><span class="verse-number">5,6.7</span><span class="verse-line">aparīkṣāmiṣeṇāpi lakṣaṇāni vadannayam |</span>                    <span class="verse-line">na svatantropayogitvanirapekṣāṇi jalpati ||</span></li>
        <li id="v5,6,8"><span class="verse-number">5,6.8</span><span class="verse-line">tatra yallokavākyasthaṃ kathayecchabdalakṣaṇam |</span>                    <span class="verse-line">vedaṃ vyākhyātukāmasya tannātīvopayujyate ||<span class="pb" data-page="289">&lt;289&gt;</span></span></li>
        <li id="v5,6,9"><span class="verse-number">5,6.9</span><span class="verse-line">pratyakṣādyupayogaṃ tu varṇamātrāditaḥ puraḥ |</span>                    <span class="verse-line">śāstrārthajñānavelāyāṃ matvā tallakṣaṇaṃ kṛtam ||</span></li>
        <li id="v5,6,10"><span class="verse-number">5,6.10</span><span class="verse-line">yat tu gāmānayetyādivākyasthaṃ śabdalakṣaṇam |</span>                    <span class="verse-line">tasya nehopayogo 'sti tasmāc chāstragataṃ kṛtam ||</span></li>
        <li id="v5,6,11"><span class="verse-number">5,6.11</span><span class="verse-line">veśeṣaś ca na sāmānyam antareṇāsti kaś cana |</span>                    <span class="verse-line">tasmāt tam apy udāhṛtya sāmānyaṃ lakṣayet sukham ||</span></li>
        <li id="v5,6,12"><span class="verse-number">5,6.12</span><span class="verse-line">sāmānyarūpam apy etadadhikārād viśiṣyate |<span class="pb" data-page="290">&lt;290&gt;</span></span>                    <span class="verse-line">codanā copadeśaś ca śāstram evety udāhṛtam ||</span></li>
        <li id="v5,6,13"><span class="verse-number">5,6.13</span><span class="verse-line">yathā ca codanāśabdo vaidikyām eva vartate |</span>                    <span class="verse-line">śabdajñānārthavijñānaśabdau śāstre tathā sthitau ||</span></li>
        <li id="v5,6,14"><span class="verse-number">5,6.14</span><span class="verse-line">pratyakṣādyaparīkṣyatve tadantarbhāvahetukam |</span>                    <span class="verse-line">śāstrasyāpy aparīkṣyatvamanayaiva dhiyoditam ||</span></li>
        <li id="v5,6,15"><span class="verse-number">5,6.15</span><span class="verse-line">tatrānumānam evedaṃ bauddhair vaiśeṣikaiḥ śritam |</span>                    <span class="verse-line">bhedaḥ sāṃkhyādibhis tv iṣṭo na tūktaṃ bhedakāraṇam ||</span></li>
        <li id="v5,6,16"><span class="verse-number">5,6.16</span><span class="verse-line">pūrvasaṃskārayuktāntyavarṇavākyādikalpanā |</span>                    <span class="verse-line">vivakṣādi ca dhūmādau nāstīty etena bhinnatā ||</span></li>
        <li id="v5,6,17"><span class="verse-number">5,6.17</span><span class="verse-line">yair uktā tatra vaidharmyavikalpasamajātitā |<span class="pb" data-page="291">&lt;291&gt;</span></span>                    <span class="verse-line">dhūmānityaviṣāṇyādiviśeṣān na hi bhinnatā ||</span></li>
        <li id="v5,6,18"><span class="verse-number">5,6.18</span><span class="verse-line">tailakṣaṇyaparityāgo yāvan na pratipādyate |</span>                    <span class="verse-line">tāvad viśeṣamātreṇa vadato jātitā bhavet ||</span></li>
        <li id="v5,6,19"><span class="verse-number">5,6.19</span><span class="verse-line">yatheṣṭaviniyogena pratītir yāpi śabdataḥ |</span>                    <span class="verse-line">na dhūmāder itīhāpi vyabhicāro 'ṅgavṛttibhiḥ ||</span></li>
        <li id="v5,6,20"><span class="verse-number">5,6.20</span><span class="verse-line">hastasaṃjñādayo ye 'pi yadarthapratipādane |</span>                    <span class="verse-line">bhaveyuḥ kṛtasaṅketāste na liṅgam iti sthitiḥ ||<span class="pb" data-page="292">&lt;292&gt;</span></span></li>
        <li id="v5,6,21"><span class="verse-number">5,6.21</span><span class="verse-line">puruṣākṣiptatayāṃ ca tathaiva vyabhicāritā |</span>                    <span class="verse-line">padavaidikavākyānāṃ na satyavyāpitā bhavet ||</span></li>
        <li id="v5,6,22"><span class="verse-number">5,6.22</span><span class="verse-line">sambandhātubhavaś cāyaṃ so 'nyatrāpi vilakṣaṇaḥ |</span>                    <span class="verse-line">etasmin puruṣāpekṣā deśāpekṣāgnidhūmayoḥ ||</span></li>
        <li id="v5,6,23"><span class="verse-number">5,6.23</span><span class="verse-line">kālādyapekṣayā cānyaḥ, uktā cānyair abhinnatā |</span>                    <span class="verse-line">āptavādāvisaṃvādasāmānyād anumānataḥ ||</span></li>
        <li id="v5,6,24"><span class="verse-number">5,6.24</span><span class="verse-line">na cāpūrvādiśabdānāṃ bhedāt sarvatra bhinnatā |</span>                    <span class="verse-line">na cehāśvādiśabdebhyo bhedas teṣāṃ pratīyate ||</span></li>
        <li id="v5,6,25"><span class="verse-number">5,6.25</span><span class="verse-line">na cāpy ajñātasambandhaṃ padaṃ kiñ cit prakāśakam |</span>                    <span class="verse-line">sambandhān anubhūtyāto na syād ananumānatā ||<span class="pb" data-page="293">&lt;293&gt;</span></span></li>
        <li id="v5,6,26"><span class="verse-number">5,6.26</span><span class="verse-line">tulyākāratayāpy atra śabdajñānārthataddhiyām |</span>                    <span class="verse-line">agnidhūmeṣv adṛṣṭatvān na bhedas tannivāraṇāt ||</span></li>
        <li id="v5,6,27"><span class="verse-number">5,6.27</span><span class="verse-line">pratibimbeṣv anaikānto bimbaṃ yādṛgghi darpaṇe |</span>                    <span class="verse-line">tādṛṅ mukhādi budhyante, na cātrānanumānatā ||</span></li>
        <li id="v5,6,28"><span class="verse-number">5,6.28</span><span class="verse-line">pratyakṣatā tadāpy atra tadānyair vyabhicāritā |</span>                    <span class="verse-line">yatra pādādi bambena gatānām anumīyate ||</span></li>
        <li id="v5,6,29"><span class="verse-number">5,6.29</span><span class="verse-line">ekavākyāt sakṛc coktān nāpy anekasya tatkṣaṇam |</span>                    <span class="verse-line">syād viruddhāviruddhasya bodhād etasya bhinnātā ||</span></li>
        <li id="v5,6,30"><span class="verse-number">5,6.30</span><span class="verse-line">liṅgasyāpi hi tādrūpyaṃ dṛṣṭaṃ hetuviruddhayoḥ |<span class="pb" data-page="294">&lt;294&gt;</span></span>                    <span class="verse-line">virodhān nānumānaṃ cet, syād anāgamatāpi te ||</span></li>
        <li id="v5,6,31"><span class="verse-number">5,6.31</span><span class="verse-line">yatra caikārthatā vākye tatra syād anumānatā |</span>                    <span class="verse-line">sakṛduccarite cāsmin vivakṣaikaiva dṛśyate ||</span></li>
        <li id="v5,6,32"><span class="verse-number">5,6.32</span><span class="verse-line">yas tv anirdhānaṃ ca dhūmādau vyabhicāritam |</span>                    <span class="verse-line">sa liṅge 'py asphuṭe dṛṣṭas tasmān naitena bhidyate ||</span></li>
        <li id="v5,6,33"><span class="verse-number">5,6.33</span><span class="verse-line">dṛṣṭāntānabhidhānaṃ ca dhūmādau vyabhicāritam |</span>                    <span class="verse-line">prasiddhatvād dhi tatrāpi na dṛṣṭānto 'bhidhīyate ||</span></li>
        <li id="v5,6,34"><span class="verse-number">5,6.34</span><span class="verse-line">anabhyas te tv apekṣante śabde sambandhinaḥ smṛtim |</span>                    <span class="verse-line">atra pratyukta ity evaṃ budhyante hi cirāt kva cit ||</span></li>
        <li id="v5,6,35"><span class="verse-number">5,6.35</span><span class="verse-line">paroktā hetavaś cātra nābhedasya nivāritāḥ |</span>                    <span class="verse-line">śabdānumānayor aikyaṃ dhūmād agnyanumānavat ||</span></li>
        <li id="v5,6,36"><span class="verse-number">5,6.36</span><span class="verse-line">anvayavyatirekābhyām ekapratyakṣadarśanāt |</span>                    <span class="verse-line">sambandhapūrvakatvāc ca pratipattir ito yataḥ ||</span></li>
        <li id="v5,6,37"><span class="verse-number">5,6.37</span><span class="verse-line">pratyakṣānyapramāṇatvāt tadadṛṣṭārthabodhanāt |</span>                    <span class="verse-line">sāmānyaviṣayatvāc ca traikālyaviṣayāśrayāt ||<span class="pb" data-page="295">&lt;295&gt;</span></span></li>
        <li id="v5,6,38"><span class="verse-number">5,6.38</span><span class="verse-line">kaiś cin mīmāṃsakair ukto bhedo 'tra viṣayāntarāt |</span>                    <span class="verse-line">pūrvābhyāṃ hy aparicchinne śāstram arthe pravartate ||</span></li>
        <li id="v5,6,39"><span class="verse-number">5,6.39</span><span class="verse-line">tatrāpi nāgamatvaṃ syāt puruṣokte, tathās tu cet |</span>                    <span class="verse-line">pratyayaḥ kin nimitto 'rthe, vaktṛbuddheḥ, kuto nv asau ||</span></li>
        <li id="v5,6,40"><span class="verse-number">5,6.40</span><span class="verse-line">na śabdārthasya sāliṅgaṃ na śabdo 'syāḥ kathañ cana |</span>                    <span class="verse-line">viśeṣo gamyate tābhyāṃ na caitasyānumeyatā ||</span></li>
        <li id="v5,6,41"><span class="verse-number">5,6.41</span><span class="verse-line">tena vaktur abhiprāye pratyakṣādyanirūpite |</span>                    <span class="verse-line">puruṣoktir api śroturāgamatvaṃ prapadyate ||</span></li>
        <li id="v5,6,42"><span class="verse-number">5,6.42</span><span class="verse-line">na cāpy ananumeyatvam āgamārthasya śakyate |<span class="pb" data-page="296">&lt;296&gt;</span></span>                    <span class="verse-line">liṅgaṃ hi śabda evāsya dhūmo 'gner iva kalpyate ||</span></li>
        <li id="v5,6,43"><span class="verse-number">5,6.43</span><span class="verse-line">na cāpy ananumeyavāt pramāṇāntaragamyatā |</span>                    <span class="verse-line">rūpasyāśrāvaṇatvena na hy apratyakṣateṣyate ||</span></li>
        <li id="v5,6,44"><span class="verse-number">5,6.44</span><span class="verse-line">evaṃ sati svayūthyā na ke cin nātiprapañcinaḥ |</span>                    <span class="verse-line">anumānaviśeṣo 'yam īdṛg dharmasya bodhakaḥ ||</span></li>
        <li id="v5,6,45"><span class="verse-number">5,6.45</span><span class="verse-line">bhaviṣyatyartharūpaṃ tu liṅgaṃ dharme nirākṛtam |</span>                    <span class="verse-line">saṃjñānumānatecchā tu na duṣyedāgame 'pi naḥ ||</span></li>
        <li id="v5,6,46"><span class="verse-number">5,6.46</span><span class="verse-line">lakṣaṇena tv abhinnatvaṃ yadi śabdānumānayoḥ |</span>                    <span class="verse-line">vedajñānāpramāṇatvaṃ syād atallakṣaṇatvataḥ ||</span></li>
        <li id="v5,6,47"><span class="verse-number">5,6.47</span><span class="verse-line">āptavādāvisaṃvādasāmānyān nṛvacassu hi |</span>                    <span class="verse-line">lakṣaṇenānumānatvāt prāmāṇyaṃ siddhimṛcchati ||</span></li>
        <li id="v5,6,48"><span class="verse-number">5,6.48</span><span class="verse-line">vede tv āptanarābhāvāt sambandhānubhavād ṛte |</span>                    <span class="verse-line">lakṣaṇaṃ nānumānasyety aprāmāṇyaṃ prasajyate ||<span class="pb" data-page="297">&lt;297&gt;</span></span></li>
        <li id="v5,6,49"><span class="verse-number">5,6.49</span><span class="verse-line">nanv ekadeśasatyatve tasya syād anumānatā |</span>                    <span class="verse-line">vedatvād agnihotrādau vāyukṣepiṣṭhavākyavat ||</span></li>
        <li id="v5,6,50"><span class="verse-number">5,6.50</span><span class="verse-line">nādityayūpe 'naikāntāt, tadvad vā gauṇatā bhavet |</span>                    <span class="verse-line">nātaḥ pratyanumānānām evaṃ pūrvoktayā viśā ||</span></li>
        <li id="v5,6,51"><span class="verse-number">5,6.51</span><span class="verse-line">tasmāl lakṣaṇabhedena yadi śabdapramāṇatā |</span>                    <span class="verse-line">samā loke ca vede ca siddhā vedapramāṇatā ||</span></li>
        <li id="v5,6,52"><span class="verse-number">5,6.52</span><span class="verse-line">tena cāptopadeśatvaṃ na syād āgamalakṣaṇam |</span>                    <span class="verse-line">nāptasya sambhavo vede, loke nāsmāt pramāṇatā ||</span></li>
        <li id="v5,6,53"><span class="verse-number">5,6.53</span><span class="verse-line">purastād varṇitaṃ hy etat, tsmāc chabdena yā matiḥ |<span class="pb" data-page="298">&lt;298&gt;</span></span>                    <span class="verse-line">tasyāḥ svataḥ pramāṇatvaṃ na cet syād doṣadarśanam ||</span></li>
        <li id="v5,6,54"><span class="verse-number">5,6.54</span><span class="verse-line">anumānena caitasya prāmāṇyaṃ kevalaṃ samam |</span>                    <span class="verse-line">pade tāvat kṛto yatnaḥ parair ity atra varṇyate ||</span></li>
        <li id="v5,6,55"><span class="verse-number">5,6.55</span><span class="verse-line">viṣayo 'nyādṛśas tāvad dṛśyate liṅgaśabdayoḥ |</span>                    <span class="verse-line">sāmānyaviṣayatvaṃ ca padasya sthāpayiṣyati ||</span></li>
        <li id="v5,6,56"><span class="verse-number">5,6.56</span><span class="verse-line">dharmādharmaviśiṣṭaś ca liṅgīty etac ca sādhitam |</span>                    <span class="verse-line">na tāvad anumānaṃ hi yāvat tadviṣayaṃ na tat ||</span></li>
        <li id="v5,6,57"><span class="verse-number">5,6.57</span><span class="verse-line">sāmānyād atiriktaṃ tu śābde vākyasya gocaraḥ |</span>                    <span class="verse-line">sāmarthyād anumeyatvād aśrute 'pi padāntare ||</span></li>
        <li id="v5,6,58"><span class="verse-number">5,6.58</span><span class="verse-line">saṃkhyādimān padārthaś cet, na tāvat so 'vyayādiṣu |</span>                    <span class="verse-line">yatrāpi te pratīyante tatra vyakter viśeṣaṇam ||</span></li>
        <li id="v5,6,59"><span class="verse-number">5,6.59</span><span class="verse-line">padāntarābhidheyasya tādarthyāc ca kriyātmanaḥ |<span class="pb" data-page="299">&lt;299&gt;</span></span>                    <span class="verse-line">vākyārthe 'pi padaṃ yatra gomadādi prayujyate ||</span></li>
        <li id="v5,6,60"><span class="verse-number">5,6.60</span><span class="verse-line">saty apy atra viśeṣṭatve siddhatvān naiva pakṣatā |</span>                    <span class="verse-line">tāvān eva hi tatrārtho yaḥ pūrvam avadhāritaḥ ||</span></li>
        <li id="v5,6,61"><span class="verse-number">5,6.61</span><span class="verse-line">bhedabuddheś ca vaiṣamyaṃ prakṛtipratyayārthayoḥ |</span>                    <span class="verse-line">viśeṣaṇaviśeṣyārthasvātantryagrahaṇaṃ na ca ||</span></li>
        <li id="v5,6,62"><span class="verse-number">5,6.62</span><span class="verse-line">viśeṣyapūrvikā tatra buddhiś cātra viparyayaḥ |</span>                    <span class="verse-line">atha śabdo 'rthavattvena pakṣaḥ kasmān na kalpyate ||</span></li>
        <li id="v5,6,63"><span class="verse-number">5,6.63</span><span class="verse-line">pratijñārthaikadeśo hi hetus tatra prasajyate |</span>                    <span class="verse-line">pakṣe dhūmaviśeṣe ca sāmānyaṃ hetur iṣyate ||</span></li>
        <li id="v5,6,64"><span class="verse-number">5,6.64</span><span class="verse-line">śabdatvaṃ gamakaṃ nātra gośabdatvaṃ niṣetsyate |<span class="pb" data-page="300">&lt;300&gt;</span></span>                    <span class="verse-line">vyaktir eva viśiṣyāto hetuś caikā prasajyate ||</span></li>
        <li id="v5,6,65"><span class="verse-number">5,6.65</span><span class="verse-line">bhaved vyañjakabhedāc cet, na tv evaṃ pratyayo 'sti naḥ |</span>                    <span class="verse-line">kathaṃ cāsya viśiṣṭatvaṃ na tāvad deśakālataḥ ||</span></li>
        <li id="v5,6,66"><span class="verse-number">5,6.66</span><span class="verse-line">tatpratītiviśiṣṭaś cet, paraṃ kim anumīyate |</span>                    <span class="verse-line">na pratyāyanaśaktiś ca viśeṣasyānumīyate ||</span></li>
        <li id="v5,6,67"><span class="verse-number">5,6.67</span><span class="verse-line">viśeṣāṇāṃ na śaktir hi saikadeśe 'gnijātivat |</span>                    <span class="verse-line">sāmānyasyaiva śaktatvaṃ pakṣo hetus tad eva ca ||<span class="pb" data-page="301">&lt;301&gt;</span></span></li>
        <li id="v5,6,68"><span class="verse-number">5,6.68</span><span class="verse-line">tasmād arthaviśiṣṭasya na śabdasyānumeyatā |</span>                    <span class="verse-line">kathaṃ ca pakṣadharmatvaṃ śabdasyeha nirūpyate ||</span></li>
        <li id="v5,6,69"><span class="verse-number">5,6.69</span><span class="verse-line">na kriyākartṛsambandhād ṛte sambandhanaṃ kva cit |</span>                    <span class="verse-line">rājā bharttā manuṣyasya tena rājñaḥ sa ucyate ||</span></li>
        <li id="v5,6,70"><span class="verse-number">5,6.70</span><span class="verse-line">vṛkṣas tiṣṭhati śākhāsu tā vā tatreti tasya tāḥ |</span>                    <span class="verse-line">deśe 'gnimati dhūmasya kartṛtvaṃ bhavanaṃ prati ||</span></li>
        <li id="v5,6,71"><span class="verse-number">5,6.71</span><span class="verse-line">kāryakāraṇabhāvādau kriyā sarvatra vidyate |</span>                    <span class="verse-line">na cānavagatākāraḥ sambandho 'stīti gamyate ||</span></li>
        <li id="v5,6,72"><span class="verse-number">5,6.72</span><span class="verse-line">na cāsty asati sambandhe ṣaṣṭhītatpuruṣo 'pi vā |</span>                    <span class="verse-line">tasmān na pakṣadharmo 'yam iti śakyā nirūpaṇā ||</span></li>
        <li id="v5,6,73"><span class="verse-number">5,6.73</span><span class="verse-line">nivṛtte 'nyatra sambandhe ye 'pi tadviṣayātmanā |</span>                    <span class="verse-line">vadeyuḥ pakṣadharmatvaṃ śabdasyānupalabdhivat ||</span></li>
        <li id="v5,6,74"><span class="verse-number">5,6.74</span><span class="verse-line">tair apy etannirūpyaṃ tu śabdas tadviṣayaḥ katham |</span>                    <span class="verse-line">na taddeśādisadbhāvo nābhimukhyādi tasya vā ||</span></li>
        <li id="v5,6,75"><span class="verse-number">5,6.75</span><span class="verse-line">tasmād utpādayaty eṣa yato 'rthaviṣayā matim |</span>                    <span class="verse-line">tena tadviṣayaḥ śabda iti dharmatvakalpanā ||<span class="pb" data-page="302">&lt;302&gt;</span></span></li>
        <li id="v5,6,76"><span class="verse-number">5,6.76</span><span class="verse-line">tatra vācakatāyāṃ ca siddhāyāṃ pakṣadharmatā |</span>                    <span class="verse-line">na pratītyaṅgatāṃ gacchen na caivam anumānatā ||</span></li>
        <li id="v5,6,77"><span class="verse-number">5,6.77</span><span class="verse-line">gamakatāc ca dharmatvaṃ dharmatvād gamako yadi |</span>                    <span class="verse-line">syād anyonyāśrayatvaṃ hi tasmān naiṣāpi kalpanā ||</span></li>
        <li id="v5,6,78"><span class="verse-number">5,6.78</span><span class="verse-line">na cāgṛhītasambandhāḥ svarūpavyatirekataḥ |</span>                    <span class="verse-line">śabdaṃ jānanti yenātra pakṣadharmamatir bhavet ||</span></li>
        <li id="v5,6,79"><span class="verse-number">5,6.79</span><span class="verse-line">na ca svarūpamātreṇa dhūmādeḥ pakṣadharmatā |</span>                    <span class="verse-line">na cāpi pūrvasambandham apekṣyaiṣā prasajyate ||</span></li>
        <li id="v5,6,80"><span class="verse-number">5,6.80</span><span class="verse-line">dhūmavān ayam ity evam apūrvasyāpi jāyate |</span>                    <span class="verse-line">pakṣadharmamatiḥ, tena bhidyetottaralakṣaṇāt ||</span></li>
        <li id="v5,6,81"><span class="verse-number">5,6.81</span><span class="verse-line">na tv atra pūrvasambandhād adhikā pakṣadharmatā |<span class="pb" data-page="303">&lt;303&gt;</span></span>                    <span class="verse-line">na cārthapratyayāt pūrvam ity anaṅgam iyaṃ bhavet ||</span></li>
        <li id="v5,6,82"><span class="verse-number">5,6.82</span><span class="verse-line">na ca dharmī gṛhīto 'tra yena taddharmatā bhavet |</span>                    <span class="verse-line">parvatādir yathā deśaḥ prāgdharmatvāvadhāraṇāt ||</span></li>
        <li id="v5,6,83"><span class="verse-number">5,6.83</span><span class="verse-line">yaś cātra kathyate dharmī prameyo 'sya sa eva naḥ |</span>                    <span class="verse-line">na cānavadhṛte tasmiṃs taddharmatvāvadhāraṇam ||</span></li>
        <li id="v5,6,84"><span class="verse-number">5,6.84</span><span class="verse-line">prāk sa cet pakṣadharmatvād gṛhītaḥ kiṃ tataḥ param |</span>                    <span class="verse-line">paṣadharmādibhir jñātair yena syād anumānitā ||</span></li>
        <li id="v5,6,85"><span class="verse-number">5,6.85</span><span class="verse-line">anvayo na ca śabdasya prameyeṇa nirūpyate |</span>                    <span class="verse-line">vyāpāreṇa hi sarveṣām anvitatvaṃ pratīyate ||</span></li>
        <li id="v5,6,86"><span class="verse-number">5,6.86</span><span class="verse-line">yatra dhūmo 'sti tatrāgner astitvenānvayaḥ sphuṭaḥ |</span>                    <span class="verse-line">na tv evaṃ yatra śabdo 'sti tatrārtho 'stīti niścayaḥ ||</span></li>
        <li id="v5,6,87"><span class="verse-number">5,6.87</span><span class="verse-line">na tāvat tatra deśe 'sau tatkāle vāvagamyate |</span>                    <span class="verse-line">bhaven nityavibhutvāc cet, sarvārtheṣu ca tat samam ||</span></li>
        <li id="v5,6,88"><span class="verse-number">5,6.88</span><span class="verse-line">tena sarvatra dṛṣṭatvād vyatirekasya cāgateḥ |</span>                    <span class="verse-line">sarvaśabdair aśeṣārthapratipattiḥ prasajyate ||<span class="pb" data-page="304">&lt;304&gt;</span></span></li>
        <li id="v5,6,89"><span class="verse-number">5,6.89</span><span class="verse-line">athaivaṃ deśakālābhyām asatyatvaprakalpane |</span>                    <span class="verse-line">vācakapratyayaṃ kaś cid brūyād arthadhiyānvitam ||</span></li>
        <li id="v5,6,90"><span class="verse-number">5,6.90</span><span class="verse-line">naivam apy asti dṛṣṭo hi vināpy arthadhiyā kva cit |</span>                    <span class="verse-line">vācakapratyayo 'smābhir avyutpannanarān prati ||</span></li>
        <li id="v5,6,91"><span class="verse-number">5,6.91</span><span class="verse-line">dvitīyādiprayoge ca bhaved anvayakalpanā |</span>                    <span class="verse-line">śatakṛtvaḥ prayukte 'pi na ca dṛṣṭārthadhīḥ kva cit ||</span></li>
        <li id="v5,6,92"><span class="verse-number">5,6.92</span><span class="verse-line">nanu ye jñātasambandhās teṣāṃ dṛṣṭo 'nvayaḥ sphuṭaḥ |</span>                    <span class="verse-line">yady evam anvayāt pūrvaṃ sambandhaḥ ko 'pi kalpitaḥ ||</span></li>
        <li id="v5,6,93"><span class="verse-number">5,6.93</span><span class="verse-line">nāṅgam arthadhiyām eṣā bhaved anvayakalpanā |</span>                    <span class="verse-line">anvayādhīnajanmatvam anumānasya ca sthitam ||</span></li>
        <li id="v5,6,94"><span class="verse-number">5,6.94</span><span class="verse-line">jñāte pratītisāmarthye tadvaśād eva jāyate |</span>                    <span class="verse-line">paścād anvaya ity eṣa kāraṇaṃ katham ucyate ||</span></li>
        <li id="v5,6,95"><span class="verse-number">5,6.95</span><span class="verse-line">tasmāt tannirapekṣaiva śabdaśaktiḥ pratīyate |<span class="pb" data-page="305">&lt;305&gt;</span></span>                    <span class="verse-line">na ca dhūmānvayāt pūrvaṃ śaktatvam avagamyate ||</span></li>
        <li id="v5,6,96"><span class="verse-number">5,6.96</span><span class="verse-line">vyatireko 'py avijñātād arthāc chabdadhiyau yadi |</span>                    <span class="verse-line">so 'pi paścāt sthitatvena nārthapratyayasādhanam ||</span></li>
        <li id="v5,6,97"><span class="verse-number">5,6.97</span><span class="verse-line">sambandhaṃ yaṃ tu vakṣyāmastasya nirṇayakāraṇam |</span>                    <span class="verse-line">syād anvayo 'tirekaś ca na tv arthādhigamasya tau ||</span></li>
        <li id="v5,6,98"><span class="verse-number">5,6.98</span><span class="verse-line">tasmād ananumānatvaṃ cābde pratyakṣavad bhavet |</span>                    <span class="verse-line">trairūpyarahitatvena tādṛgviṣayavarjanāt ||</span></li>
        <li id="v5,6,99"><span class="verse-number">5,6.99</span><span class="verse-line">sati cāsya pramāṇatve bhedābhedanirūpanā |</span>                    <span class="verse-line">yuktā na tu padajñānāt padārtho 'tra pramīyate ||<span class="pb" data-page="306">&lt;306&gt;</span></span></li>
        <li id="v5,6,100"><span class="verse-number">5,6.100</span><span class="verse-line">padaṃ prayujyamānaṃ hi caturddhārthe prayujyate |</span>                    <span class="verse-line">pratyakṣe ca parokṣe ca jñāte 'jñāte 'pi vā purā ||</span></li>
        <li id="v5,6,101"><span class="verse-number">5,6.101</span><span class="verse-line">tatra yat pūrvavijñāte pratyakṣe ca prayujyate |</span>                    <span class="verse-line">pramite ca prayuktatvād anuvādo 'dhikād vinā ||</span></li>
        <li id="v5,6,102"><span class="verse-number">5,6.102</span><span class="verse-line">adṛṣṭapūrve tv ajñānaṃ sambandhapratyayo 'pi vā |</span>                    <span class="verse-line">sambandho na ca tasyārthaḥ, yo 'rthaḥ sa tv anyagocaraḥ ||</span></li>
        <li id="v5,6,103"><span class="verse-number">5,6.103</span><span class="verse-line">parokṣe 'nanubhūte ca nābhidheye matir bhavet |</span>                    <span class="verse-line">parokṣaś cānubhūtaś ca yas tatra smṛtir iṣyate ||</span></li>
        <li id="v5,6,104"><span class="verse-number">5,6.104</span><span class="verse-line">pramite ca pravṛttatvāt smṛter nāsti pramāṇatā |</span>                    <span class="verse-line">paricchedaphalatvād dhi prāmāṇyam upajāyate ||</span></li>
        <li id="v5,6,105"><span class="verse-number">5,6.105</span><span class="verse-line">tādātvikaparicchedaphalatvena pramāṇatā |</span>                    <span class="verse-line">pratyabhijñānavat kasmāt smṛter api na kalpyate ||</span></li>
        <li id="v5,6,106"><span class="verse-number">5,6.106</span><span class="verse-line">yāvān pūrvaparicchinnas tāvān evāvadhāryate |</span>                    <span class="verse-line">smṛtyā tadanusāreṇa tadāsattve 'sya naiva dhīḥ ||</span></li>
        <li id="v5,6,107"><span class="verse-number">5,6.107</span><span class="verse-line">padam abhyadhikābhāvāt smārakān na viśiṣyate |</span>                    <span class="verse-line">padādhikyaṃ bhavet kiñ cit tatpadasya na gocaraḥ ||<span class="pb" data-page="307">&lt;307&gt;</span></span></li>
        <li id="v5,6,108"><span class="verse-number">5,6.108</span><span class="verse-line">prāṇam anumānaṃ vā yady api syāt padānmitiḥ |</span>                    <span class="verse-line">vākyārthasyāgamārthatvād doṣo nāgamavādinām ||</span></li>
        <li id="v5,6,109"><span class="verse-number">5,6.109</span><span class="verse-line">vākyārthe tu padārthebhyaḥ sambandhānubhavād ṛte |</span>                    <span class="verse-line">buddhir utpadyate tena bhinnā 'sāvakṣabuddhivat ||</span></li>
        <li id="v5,6,110"><span class="verse-number">5,6.110</span><span class="verse-line">vākyādhikaraṇe cāsya hetoḥ siddhir bhaviṣyati |</span>                    <span class="verse-line">sarveṣāṃ ca paroktānāṃ vākyabuddhāvasiddhatā ||</span></li>
        <li id="v5,6,111"><span class="verse-number">5,6.111</span><span class="verse-line">vākyeṣv adṛṣṭeṣv api sārthakeṣu padārthavinmātratayā pratītim |</span>                    <span class="verse-line">dṛṣṭvānumānavyatirekabhītāḥ kliṣṭāḥ padābhedavicāraṇāyām ||</span></li>
      </ol>
      <h1 id="section_5,7_upamānapariccheda_UMP">Chapter 5,7 upamānapariccheda UMP</h1>
      <ol class="verses" start="1">
        <li id="v5,7,1"><span class="verse-number">5,7.1</span><span class="verse-line">kīdṛggavaya ityevaṃ pṛṣṭo nāgarikair yadi |</span>                    <span class="verse-line">bravītyāraṇyako vākyaṃ yathā gaur gavayas tathā ||<span class="pb" data-page="308">&lt;308&gt;</span></span></li>
        <li id="v5,7,2"><span class="verse-number">5,7.2</span><span class="verse-line">etasminn upamānatvaṃ prasiddhaṃ śabare punaḥ |</span>                    <span class="verse-line">tasyāgamābahirbhāvād anyathaivopavarṇitam ||</span></li>
        <li id="v5,7,3"><span class="verse-number">5,7.3</span><span class="verse-line">puruṣapratyayenaiva tatrārthaḥ sampratīyate |</span>                    <span class="verse-line">tadīyavacanatvena tasmād āgama eva saḥ ||</span></li>
        <li id="v5,7,4"><span class="verse-number">5,7.4</span><span class="verse-line">sadṛśād upajāyeta yā matiḥ sadṛśāntare |</span>                    <span class="verse-line">dhyānādismṛtitulyatvāt sā pramāṇaṃ kathaṃ bhavet ||</span></li>
        <li id="v5,7,5"><span class="verse-number">5,7.5</span><span class="verse-line">deśakālādibhedena yathānyatra viśiṣyate |</span>                    <span class="verse-line">prameyaṃ naivam asty atra nagarasthānusārataḥ ||</span></li>
        <li id="v5,7,6"><span class="verse-number">5,7.6</span><span class="verse-line">śrutātideśavākyānām āraṇye gavaye matiḥ |</span>                    <span class="verse-line">yā sopamānaṃ keṣāñ cid gosādṛśyānurañjitā ||</span></li>
        <li id="v5,7,7"><span class="verse-number">5,7.7</span><span class="verse-line">pratyakṣo gavayas tāvat sādṛśyasmṛtir atra tu |</span>                    <span class="verse-line">nanu sādṛśyayukte 'rthe na smṛtir nendriyād gatiḥ ||<span class="pb" data-page="309">&lt;309&gt;</span></span></li>
        <li id="v5,7,8"><span class="verse-number">5,7.8</span><span class="verse-line">pūrvavākyārthavijñānān nādhikyaṃ gavaye yadi |</span>                    <span class="verse-line">smaraṇād aviśiṣṭatvāt saṅgater na pramāṇatā ||</span></li>
        <li id="v5,7,9"><span class="verse-number">5,7.9</span><span class="verse-line">atha tv adhikatā kā cit pratyakṣādivaśād bhavet |</span>                    <span class="verse-line">yāvaddhīndriyasambandhas tat pratyakṣam iti sthitam ||</span></li>
        <li id="v5,7,10"><span class="verse-number">5,7.10</span><span class="verse-line">syaryamāṇasya cāṃśasya vivedenāpramāṇatā |</span>                    <span class="verse-line">śrutātideśavākyatvaṃ na cātīvopayujyate ||</span></li>
        <li id="v5,7,11"><span class="verse-number">5,7.11</span><span class="verse-line">ye 'pi hy aśrutatadvākyās teṣām api bhavaty ayam |</span>                    <span class="verse-line">pratyakṣadṛṣṭagotvānāṃ vane gavayadarśinām ||</span></li>
        <li id="v5,7,12"><span class="verse-number">5,7.12</span><span class="verse-line">atha saṃjñānusandhānaṃ teṣāṃ nāstīti varṇyate |</span>                    <span class="verse-line">na nāma vastu tat tāvat sarvathā taiḥ pratīyate ||</span></li>
        <li id="v5,7,13"><span class="verse-number">5,7.13</span><span class="verse-line">na ca śabdārthasambandhaḥ prameyo 'tra tadeṣyate |<span class="pb" data-page="310">&lt;310&gt;</span></span>                    <span class="verse-line">sādṛśyāvadhṛte vākye vākyād avagato hy asau ||</span></li>
        <li id="v5,7,14"><span class="verse-number">5,7.14</span><span class="verse-line">na cāsya pratyabhijñānaṃ punarutpadyate vane |</span>                    <span class="verse-line">śaktyor atīndriyatvena smṛtir eva hi seṣyate ||</span></li>
        <li id="v5,7,15"><span class="verse-number">5,7.15</span><span class="verse-line">śabdānuviddhabodhe 'pi pratyakṣam upapāditam |</span>                    <span class="verse-line">tasmāt sādṛśyayuktārthaḥ prameyo 'pūrva ucyatām ||</span></li>
        <li id="v5,7,16"><span class="verse-number">5,7.16</span><span class="verse-line">vyavasāyātmakatvaṃ tu pratyakṣasya yadeṣyate |</span>                    <span class="verse-line">jātyādivat tadā tena sādṛśyaṃ kiṃ na mīyate ||</span></li>
        <li id="v5,7,17"><span class="verse-number">5,7.17</span><span class="verse-line">pratyakṣābhāsam etat tu nirvikalpakavādinām |<span class="pb" data-page="311">&lt;311&gt;</span></span>                    <span class="verse-line">prameyavastvabhāvāc ca nābhipretā pramāṇatā ||</span></li>
        <li id="v5,7,18"><span class="verse-number">5,7.18</span><span class="verse-line">sādṛśyasyāpi vastutvaṃ na śakyam apabādhitum |</span>                    <span class="verse-line">bhūyo 'vayavasāmānyayogo jātyantarasya tat ||<span class="pb" data-page="312">&lt;312&gt;</span></span></li>
        <li id="v5,7,19"><span class="verse-number">5,7.19</span><span class="verse-line">sadṛśāvayavatvaṃ tu yatra padmadalākṣivat |</span>                    <span class="verse-line">tat svāvayavasāmānyabhūmnā teṣā bhaviṣyati ||</span></li>
        <li id="v5,7,20"><span class="verse-number">5,7.20</span><span class="verse-line">evaṃ jātiguṇadravyakriyāśaktisvadharmataḥ |</span>                    <span class="verse-line">ekaikadvitrisāmastyabhedād etasya citratā ||</span></li>
        <li id="v5,7,21"><span class="verse-number">5,7.21</span><span class="verse-line">na dharmā eva sādṛśyaṃ bhūyastā vā tadāśrayā |</span>                    <span class="verse-line">bhūyastvavaddhi jātyādi sadṛśatvena dṛśyate ||</span></li>
        <li id="v5,7,22"><span class="verse-number">5,7.22</span><span class="verse-line">yamayoḥ katham etac ced, dṛṣṭatvāt kim ihocyate |</span>                    <span class="verse-line">kva cid dhi bhūyasām etat kva cid alpīyasām api ||</span></li>
        <li id="v5,7,23"><span class="verse-number">5,7.23</span><span class="verse-line">naitāvatā viśeṣeṇa vastutvaṃ tasya hīyate |<span class="pb" data-page="313">&lt;313&gt;</span></span>                    <span class="verse-line">sāmānyāny api caitāni nāśīnyāśrayanāśataḥ ||</span></li>
        <li id="v5,7,24"><span class="verse-number">5,7.24</span><span class="verse-line">anantāśrayayogāc ca na nāśo 'nyatra vidyate |</span>                    <span class="verse-line">tena sarvaṃ na sāmānyaṃ nityatvena prakalpyate ||</span></li>
        <li id="v5,7,25"><span class="verse-number">5,7.25</span><span class="verse-line">sāmānyānāṃ na vā nāśaḥ kva cid abhyupagamyate |</span>                    <span class="verse-line">sarvasya hy āśrayaḥ kaś cid asti deśāntarādiṣu ||</span></li>
        <li id="v5,7,26"><span class="verse-number">5,7.26</span><span class="verse-line">teṣāṃ bhūyas tayā cedaṃ sādṛśyam atiricyate |</span>                    <span class="verse-line">tāni vyastāni santy evaṃ pratyakṣe 'pi kva cit kva cit ||</span></li>
        <li id="v5,7,27"><span class="verse-number">5,7.27</span><span class="verse-line">sadṛśāvayavatvaṃ tu yatra nāma pratīyate |</span>                    <span class="verse-line">tad apy avayavānāṃ syāt samānavayavāntaraiḥ ||</span></li>
        <li id="v5,7,28"><span class="verse-number">5,7.28</span><span class="verse-line">evaṃ tāvad yato nāsti parābhedaprakalpanā |</span>                    <span class="verse-line">tataḥ paraṃ tu sāmānyaṃ bhavet sādṛśyavarjitam ||</span></li>
        <li id="v5,7,29"><span class="verse-number">5,7.29</span><span class="verse-line">pradhānānāṃ tu sāmānyaṃ yatraikaṃ sampratīyate |</span>                    <span class="verse-line">sa eveti bhavet tatra tadbhede sadṛśatvadhīḥ ||<span class="pb" data-page="314">&lt;314&gt;</span></span></li>
        <li id="v5,7,30"><span class="verse-number">5,7.30</span><span class="verse-line">citrādau yatra sādṛśyaṃ sāmānyaṃ tatra kiṃ bhavet |</span>                    <span class="verse-line">tatrāpi pṛthivīvarṇaviśeṣādisamānatā ||</span></li>
        <li id="v5,7,31"><span class="verse-number">5,7.31</span><span class="verse-line">rūpagandharasānāṃ ca kasya cit tulyatā kva cit |</span>                    <span class="verse-line">nāvaśyaṃ sarvasāmānyāt sādṛśyam upajāyate ||</span></li>
        <li id="v5,7,32"><span class="verse-number">5,7.32</span><span class="verse-line">pṛthivyādiṣu caiteṣāṃ satām eva svabhāvataḥ |</span>                    <span class="verse-line">pariṇāmādibhir vyaktir yathādṛṣṭyavadhāryate ||</span></li>
        <li id="v5,7,33"><span class="verse-number">5,7.33</span><span class="verse-line">na hi śaktyātmanā kiñ cid asajjama prapadyate |<span class="pb" data-page="315">&lt;315&gt;</span></span>                    <span class="verse-line">dharmāṇāṃ na ca nānātvam, asti cāvāntararasthitiḥ ||</span></li>
        <li id="v5,7,34"><span class="verse-number">5,7.34</span><span class="verse-line">vastutve sati cāsyaivaṃ sambandhasya ca cakṣuṣā |</span>                    <span class="verse-line">dvayor ekatra vā dṛṣṭeḥ pratyakṣatvaṃ na vāryate ||</span></li>
        <li id="v5,7,35"><span class="verse-number">5,7.35</span><span class="verse-line">sāmānyavac ca sādṛśyam ekaikatra samāpte |</span>                    <span class="verse-line">pratiyoginyadṛṣṭe 'pi tasmāt tadupapadyate ||</span></li>
        <li id="v5,7,36"><span class="verse-number">5,7.36</span><span class="verse-line">tatra yady api gāṃ smṛtvā tadbhānam upajāyate |</span>                    <span class="verse-line">sannidhergavayasthatvād bhaved indriyagocaraḥ ||</span></li>
        <li id="v5,7,37"><span class="verse-number">5,7.37</span><span class="verse-line">tasmād yat smaryate tat syāt sādṛśyena viśeṣitam |</span>                    <span class="verse-line">prameyam upamānasya sādṛśyaṃ vā tadanvatam ||<span class="pb" data-page="316">&lt;316&gt;</span></span></li>
        <li id="v5,7,38"><span class="verse-number">5,7.38</span><span class="verse-line">pratyakṣeṇāvabuddhe 'pi sādṛśye gavi ca smṛteḥ |</span>                    <span class="verse-line">viśiṣṭasyānyato 'siddher upamānanapramāṇatā ||</span></li>
        <li id="v5,7,39"><span class="verse-number">5,7.39</span><span class="verse-line">pratyakṣe 'pi yathā deśe smaryamāṇe ca pāvake |</span>                    <span class="verse-line">viśiṣṭaviṣayatvena nānumānāpramāṇatā ||</span></li>
        <li id="v5,7,40"><span class="verse-number">5,7.40</span><span class="verse-line">yatra tv asadṛśād eva kalpayitvopajāyate |</span>                    <span class="verse-line">sādṛśyapratyayas tatra tadābhāsatvakalpanā ||</span></li>
        <li id="v5,7,41"><span class="verse-number">5,7.41</span><span class="verse-line">bādhakapratyayāc caiṣā sādṛśyābhāsatā matā |</span>                    <span class="verse-line">yathā palālakūṭasya sādṛśyaṃ kuñjarādinā ||<span class="pb" data-page="317">&lt;317&gt;</span></span></li>
        <li id="v5,7,42"><span class="verse-number">5,7.42</span><span class="verse-line">samīpastho 'pi jānāti sādṛśyaṃ neti tatra hi |</span>                    <span class="verse-line">na bādhyate samīpādau yat tu sādṛśyam eva tat ||</span></li>
        <li id="v5,7,43"><span class="verse-number">5,7.43</span><span class="verse-line">na caitasyānumānatvaṃ pakṣadharmādyasambhavāt |</span>                    <span class="verse-line">prāk prameyasya sādṛśyaṃ na dharmatvena gṛhyate ||</span></li>
        <li id="v5,7,44"><span class="verse-number">5,7.44</span><span class="verse-line">gavaye gṛhyamāṇaṃ ca na gavām anumāpakam |</span>                    <span class="verse-line">pratijñārthaikadeśatvād gogatasya na liṅgatā ||</span></li>
        <li id="v5,7,45"><span class="verse-number">5,7.45</span><span class="verse-line">gavayaś cāpy asambandhān na gor liṅgatvamṛcchati |</span>                    <span class="verse-line">sādṛśyaṃ na ca sarveṇa pūrvaṃ dṛṣṭaṃ tadanvayi ||</span></li>
        <li id="v5,7,46"><span class="verse-number">5,7.46</span><span class="verse-line">ekasminn api dṛṣṭe 'rthe dvitīyaṃ paśyato vane |</span>                    <span class="verse-line">sādṛśyena sahaivāsmiṃs tadaivotpadyate matiḥ ||<span class="pb" data-page="318">&lt;318&gt;</span></span></li>
        <li id="v5,7,47"><span class="verse-number">5,7.47</span><span class="verse-line">śṛṅgitvāder athocyeta sambandhāl liṅgatā gavi |</span>                    <span class="verse-line">na, teṣāṃ gavayajñānavyāpāraṃ pratyupakṣayāt ||</span></li>
        <li id="v5,7,48"><span class="verse-number">5,7.48</span><span class="verse-line">yadi tebhyaḥ pratītiḥ syān niḥsādṛśyaiva sā bhavet |</span>                    <span class="verse-line">na gauḥ śṛṅgādisadṛśī sadṛśī gavayena tu ||</span></li>
        <li id="v5,7,49"><span class="verse-number">5,7.49</span><span class="verse-line">sadṛśapratyayaṃ dṛṣṭvā śṛṅgādipratyayāt param |</span>                    <span class="verse-line">gavayapratyayād eva gojñānam upajāyate ||</span></li>
        <li id="v5,7,50"><span class="verse-number">5,7.50</span><span class="verse-line">sadṛśāvayavatve tu teṣām evopamā bhavet |</span>                    <span class="verse-line">na ca śṛṅgādayo yatra tatra gaur anumīyate ||</span></li>
        <li id="v5,7,51"><span class="verse-number">5,7.51</span><span class="verse-line">itthaṃ cānumimānasya bhrāntajñānaṃ prasajyate |</span>                    <span class="verse-line">nagarasthe tu gojñānaṃ smaraṇān nātivartate ||<span class="pb" data-page="319">&lt;319&gt;</span></span></li>
        <li id="v5,7,52"><span class="verse-number">5,7.52</span><span class="verse-line">bhinnānumānād upameyam uktam, sauryādivākyair asahāyi dṛṣṭam |</span>                    <span class="verse-line">sādṛśyato 'gnyādiyutaṃ kathaṃ nu, pratyāyayed ity upayujyate naḥ ||</span></li>
        <li id="v5,7,53"><span class="verse-number">5,7.53</span><span class="verse-line">pratinidhir api caivaṃ vrīhisādṛśyayogād bhavati tadapacāre yatra nīvārajātau |</span>                    <span class="verse-line">tad api phalam abhīṣṭaṃ lakṣaṇasyopamāyāḥ pratikṛtir api gauṇair bodhyate yatra cānyaiḥ ||</span></li>
        <li id="v5,7,54"><span class="verse-number">5,7.54</span><span class="verse-line">matir api ca tathaiva drāgivotpadyate 'sminn |</span>                    <span class="verse-line">itaraviṣayabodhe 'saty apītthaṃ ca bādhaḥ ||</span></li>
      </ol>
      <h1 id="section_5,8_arthāpattipariccheda_AAP">Chapter 5,8 arthāpattipariccheda AAP</h1>
      <ol class="verses" start="1">
        <li id="v5,8,1"><span class="verse-number">5,8.1</span><span class="verse-line">pramāṇaṣaṭkavijñāto yatrārtho nānyathā bhavet |</span>                    <span class="verse-line">adṛṣṭaṃ kalpayed anyaṃ sārthāpattir udāhṛtā ||</span></li>
        <li id="v5,8,2"><span class="verse-number">5,8.2</span><span class="verse-line">dṛṣṭaḥ pañcabhir apy asmād bhedenoktā śrutodbhavā |</span>                    <span class="verse-line">pramāṇagrāhiṇītvena yasmāt pūrvavilakṣaṇā ||</span></li>
        <li id="v5,8,3"><span class="verse-number">5,8.3</span><span class="verse-line">tatra pratyakṣato jñānād dāhād dahanaśaktatā |</span>                    <span class="verse-line">vahner anumitāt sūrye yānāt tacchaktiyogyatā ||</span></li>
        <li id="v5,8,4"><span class="verse-number">5,8.4</span><span class="verse-line">śrutārthāpattir atraiva parastād abhidhāsyate |</span>                    <span class="verse-line">gavayopamitā yā gaus tajjñānagrāhyatā matā ||</span></li>
        <li id="v5,8,5"><span class="verse-number">5,8.5</span><span class="verse-line">abhidhānaprasiddhyartham arthāpattyāvabodhitāt |</span>                    <span class="verse-line">śabde bodhakasāmarthyāt tannityatvaprakalpanam ||<span class="pb" data-page="321">&lt;321&gt;</span></span></li>
        <li id="v5,8,6"><span class="verse-number">5,8.6</span><span class="verse-line">abhidhā nānyathā sidhyed iti vācakaśaktatām |</span>                    <span class="verse-line">arthāpattyāvagamyaivaṃ tadananyagateḥ punaḥ ||</span></li>
        <li id="v5,8,7"><span class="verse-number">5,8.7</span><span class="verse-line">arthāpattyantareṇaiva śabdanityatvaniścayaḥ |</span>                    <span class="verse-line">darśanasya parārthatvād ity asminn abhidhāsyate ||</span></li>
        <li id="v5,8,8"><span class="verse-number">5,8.8</span><span class="verse-line">pramāṇābhāvanirṇītacaitrābhāvaviśeṣitāt |</span>                    <span class="verse-line">gehāc caitrabahirbhāvasiddhir yā tv iha darśitā ||</span></li>
        <li id="v5,8,9"><span class="verse-number">5,8.9</span><span class="verse-line">tām abhāvotthitām anyām arthāpattim udāharet |</span>                    <span class="verse-line">pakṣadoṣeṣu cānyāsāmudāharaṇavistaraḥ ||</span></li>
        <li id="v5,8,10"><span class="verse-number">5,8.10</span><span class="verse-line">abhāvāvagatāc caitrād bahirbhāvasya sūcanam |</span>                    <span class="verse-line">pakṣadharmādyanaṅgatvād bhinnaivāpy anumānataḥ ||</span></li>
        <li id="v5,8,11"><span class="verse-number">5,8.11</span><span class="verse-line">bahirdeśaviśiṣṭe 'rthe deśe vā tadviśeṣite |</span>                    <span class="verse-line">prameye yo gṛhābhāvaḥ pakṣadharmas tv asau katham ||</span></li>
        <li id="v5,8,12"><span class="verse-number">5,8.12</span><span class="verse-line">tadabhāvaviśiṣṭaṃ tu gṛhaṃ dharmo na kasyacit |</span>                    <span class="verse-line">gṛhābhāvaviśiṣṭas tu tadāsau na pratīyate ||</span></li>
        <li id="v5,8,13"><span class="verse-number">5,8.13</span><span class="verse-line">gamyate tu gṛhaṃ tatra na ca caitraḥ pratīyate |<span class="pb" data-page="322">&lt;322&gt;</span></span>                    <span class="verse-line">na cātrādarśanaṃ hetur yathābhāve 'bhidhāsyate ||</span></li>
        <li id="v5,8,14"><span class="verse-number">5,8.14</span><span class="verse-line">tena veśmanyadṛṣṭatvād iti hetur na kalpyate |</span>                    <span class="verse-line">adarśanād abhāve ca prameyasyāvadhārite ||</span></li>
        <li id="v5,8,15"><span class="verse-number">5,8.15</span><span class="verse-line">bahirbhāvamatir nāsau tenādarśanahetukā |</span>                    <span class="verse-line">caitrābhāvasya hetutvaṃ gehe 'bhāvaś ca saṃsthitaḥ ||</span></li>
        <li id="v5,8,16"><span class="verse-number">5,8.16</span><span class="verse-line">pūrvaṃ na cāgṛhītasya dharmiṇaḥ syāt prameyatā |</span>                    <span class="verse-line">na cātra bāhyadeśo vā caitro vā gṛhyate purā ||</span></li>
        <li id="v5,8,17"><span class="verse-number">5,8.17</span><span class="verse-line">nadīpūreṇa yā vṛṣṭir upariṣṭāt pratīyate |</span>                    <span class="verse-line">deśe katham adṛṣṭe tu pakṣadharmatvasambhavaḥ ||</span></li>
        <li id="v5,8,18"><span class="verse-number">5,8.18</span><span class="verse-line">vṛṣṭimatparadeśatvaṃ nadīpuravato 'tra tu |</span>                    <span class="verse-line">deśasya pratipadyante yadvārthāpattir eva sā ||<span class="pb" data-page="323">&lt;323&gt;</span></span></li>
        <li id="v5,8,19"><span class="verse-number">5,8.19</span><span class="verse-line">jīvataś ca gṛhābhāvaḥ pakṣadharmo 'tra kalpyate |</span>                    <span class="verse-line">tatsaṃvittir bahirbhāvaṃ na cābuddhvopajāyate ||</span></li>
        <li id="v5,8,20"><span class="verse-number">5,8.20</span><span class="verse-line">agnimattānapekṣā tu dhūmavattā pratīyate |</span>                    <span class="verse-line">na tadgrahaṇavelāyām agnyadhīnaṃ hi kiñcana ||</span></li>
        <li id="v5,8,21"><span class="verse-number">5,8.21</span><span class="verse-line">gehābhāvas tu yaḥ śuddho vidyamānatvavarjitaḥ |</span>                    <span class="verse-line">sa mṛteṣv api dṛṣṭatvād bahirvṛtter na sādhakaḥ ||</span></li>
        <li id="v5,8,22"><span class="verse-number">5,8.22</span><span class="verse-line">vidyamānatvasaṃsṛṣṭagṛhābhāvadhiyānayā |</span>                    <span class="verse-line">gehād utkālitaś caitro vidyate bahir eva hi ||</span></li>
        <li id="v5,8,23"><span class="verse-number">5,8.23</span><span class="verse-line">gehābhāvatvamātraṃ tu yat svatantraṃ pratīyate |</span>                    <span class="verse-line">na tāvatā bahirbhāvaś caitrasyaivāvadhāryate ||<span class="pb" data-page="324">&lt;324&gt;</span></span></li>
        <li id="v5,8,24"><span class="verse-number">5,8.24</span><span class="verse-line">siddhe sadbhāvavijñāne gehābhāvadhiyātra tu |</span>                    <span class="verse-line">gehād utkālitā sattā bahir evāvatiṣṭhate ||</span></li>
        <li id="v5,8,25"><span class="verse-number">5,8.25</span><span class="verse-line">tenāsya nirapekṣasya vyabhicāro mṛtādinā |</span>                    <span class="verse-line">yasya tv avyabhicāritvaṃ na tato 'nyat pratīyate ||</span></li>
        <li id="v5,8,26"><span class="verse-number">5,8.26</span><span class="verse-line">tasmāt pratyakṣato gehe caitrābhāve hy abhāvataḥ |</span>                    <span class="verse-line">jñāte yat sattvavijñānaṃ tad evedaṃ bahiḥ sthitam ||</span></li>
        <li id="v5,8,27"><span class="verse-number">5,8.27</span><span class="verse-line">pakṣadharmātmalābhāya bahirbhāvaḥ praveśitaḥ |</span>                    <span class="verse-line">tadviśiṣṭo 'numeyaḥ syāt pakṣadharmānvayādibhiḥ ||</span></li>
        <li id="v5,8,28"><span class="verse-number">5,8.28</span><span class="verse-line">pakṣadharmādivijñānaṃ bahiḥ sambodhato yadi |</span>                    <span class="verse-line">taiś ca tadbodhato 'vaśyam anyonyāśrayatā bhavet ||</span></li>
        <li id="v5,8,29"><span class="verse-number">5,8.29</span><span class="verse-line">anyathānupapattau tu prameyānupraveśitā |</span>                    <span class="verse-line">tādrūpyeṇaiva vijñānān na doṣaḥ pratibhāti naḥ ||<span class="pb" data-page="325">&lt;325&gt;</span></span></li>
        <li id="v5,8,30"><span class="verse-number">5,8.30</span><span class="verse-line">avinābhāvitā cātra tadaiva parikalpyate |</span>                    <span class="verse-line">na prāg avadhṛtety evaṃ saty apy eṣā na kāraṇam ||</span></li>
        <li id="v5,8,31"><span class="verse-number">5,8.31</span><span class="verse-line">gṛhābhāvabahirbhāvau na ca dṛṣṭau niyogataḥ |</span>                    <span class="verse-line">sāhitye 'pi pramāṇaṃ ca tayor anyan na vidyate ||</span></li>
        <li id="v5,8,32"><span class="verse-number">5,8.32</span><span class="verse-line">anyathānupapattyaiva hy ekenānyat pratīyate |</span>                    <span class="verse-line">tathā na kalpyate tac cet sāhityaṃ na pratīyate ||</span></li>
        <li id="v5,8,33"><span class="verse-number">5,8.33</span><span class="verse-line">tena sambandhavelāyāṃ sambandhyanyataro dhruvam |</span>                    <span class="verse-line">arthāpattyāvagantavyaḥ paścād asty anumānatā ||</span></li>
        <li id="v5,8,34"><span class="verse-number">5,8.34</span><span class="verse-line">gṛhadvāri sthito yas tu bahirbhāvaṃ prakalpayet |</span>                    <span class="verse-line">yadaikasminn ayaṃ deśe na tadānyatra vidyate ||</span></li>
        <li id="v5,8,35"><span class="verse-number">5,8.35</span><span class="verse-line">tadāpy avidyamānatvaṃ na sarvatra pratīyate |</span>                    <span class="verse-line">na caikadeśe nāstitvād vyāptir hetor bhaviṣyati ||<span class="pb" data-page="326">&lt;326&gt;</span></span></li>
        <li id="v5,8,36"><span class="verse-number">5,8.36</span><span class="verse-line">nanv atrāvidyamānatvaṃ gamyate 'nupalabdhitaḥ |</span>                    <span class="verse-line">sā cāprayatnasādhyatvād ekasthasyaiva sidhyati ||</span></li>
        <li id="v5,8,37"><span class="verse-number">5,8.37</span><span class="verse-line">naitayānupalabdhyātra vastvabhāvaḥ pratīyate |</span>                    <span class="verse-line">taddeśāgamanāt sā hi dūrastheṣv asti satsv api ||</span></li>
        <li id="v5,8,38"><span class="verse-number">5,8.38</span><span class="verse-line">gatvā gatvā tu tān deśān yady artho nopalabhyate |</span>                    <span class="verse-line">tato 'nyakāraṇābhāvād asann ity avagamyate ||</span></li>
        <li id="v5,8,39"><span class="verse-number">5,8.39</span><span class="verse-line">nanu cāgnyādyabhāve 'pi dhūmādivyatirekiṇām |</span>                    <span class="verse-line">taddeśāgamanāt spaṣṭo vyatireko na sidhyati ||</span></li>
        <li id="v5,8,40"><span class="verse-number">5,8.40</span><span class="verse-line">yasya vastvantarābhāvaḥ prameyas tasya duṣyati |</span>                    <span class="verse-line">mama tv adṛṣṭamātreṇa gamakaḥ sahacāriṇaḥ ||</span></li>
        <li id="v5,8,41"><span class="verse-number">5,8.41</span><span class="verse-line">nanv evam itaratrāpi sambandho 'nupalabdhitaḥ |</span>                    <span class="verse-line">caitrābhāvasya bhāvena dṛṣṭatvād upapadyate ||<span class="pb" data-page="327">&lt;327&gt;</span></span></li>
        <li id="v5,8,42"><span class="verse-number">5,8.42</span><span class="verse-line">sāhitye mitadeśatvāt prasiddhe cāgnidhūmayoḥ |</span>                    <span class="verse-line">vyatirekasya cādṛṣṭer gamakatvaṃ prakalpyate ||</span></li>
        <li id="v5,8,43"><span class="verse-number">5,8.43</span><span class="verse-line">iha sāhityam evedam ekasya sahabhāvinaḥ |</span>                    <span class="verse-line">anantadeśavarttitvān na tāvad upapadyate ||</span></li>
        <li id="v5,8,44"><span class="verse-number">5,8.44</span><span class="verse-line">nanu deśāntaraṃ śūnyaṃ caitreṇaivaṃ pratīyate |</span>                    <span class="verse-line">taddeśavyatiriktatvāt samīpasthitadeśavat ||</span></li>
        <li id="v5,8,45"><span class="verse-number">5,8.45</span><span class="verse-line">viruddhāvyabhicāritvaṃ tadvad eva hi gamyate |</span>                    <span class="verse-line">samīpadeśabhinnatvāt caitrādhiṣṭhitadeśavat ||</span></li>
        <li id="v5,8,46"><span class="verse-number">5,8.46</span><span class="verse-line">puruṣasya tu kārtsnyena yad ekatropalambhanam |</span>                    <span class="verse-line">tasyānyathā na siddhiḥ syād ity anyeṣv asya nāstitā ||<span class="pb" data-page="328">&lt;328&gt;</span></span></li>
        <li id="v5,8,47"><span class="verse-number">5,8.47</span><span class="verse-line">tenārthāpattipūrvatvam atra yatra ca kāraṇe |</span>                    <span class="verse-line">kāryādarśanataḥ śakter astitvaṃ sampratīyate ||</span></li>
        <li id="v5,8,48"><span class="verse-number">5,8.48</span><span class="verse-line">kāryasya nanu liṅgatvaṃ na sambandhānapekṣaṇāt |</span>                    <span class="verse-line">dṛṣṭvā sambandhitāṃ caiṣā śaktir gamyeta nānyathā ||</span></li>
        <li id="v5,8,49"><span class="verse-number">5,8.49</span><span class="verse-line">taddarśane tadānīṃ ca pratyakṣāder asambhavāt |</span>                    <span class="verse-line">arthāpatteḥ pramāṇatvaṃ trailakṣaṇyād vinā bhavet ||<span class="pb" data-page="329">&lt;329&gt;</span></span></li>
        <li id="v5,8,50"><span class="verse-number">5,8.50</span><span class="verse-line">anumānād abhinnatvān noktau jayaparājayau |</span>                    <span class="verse-line">vadhyaghātakabhāvena yau sarpanakulādiṣu ||</span></li>
        <li id="v5,8,51"><span class="verse-number">5,8.51</span><span class="verse-line">pīno divā na bhuṅkte cety evamādivacaḥ śrutau |</span>                    <span class="verse-line">rātribhojanavijñānaṃ śrutārthāpattir ucyate ||</span></li>
        <li id="v5,8,52"><span class="verse-number">5,8.52</span><span class="verse-line">tām arthagocarāṃ kecid apare śabdagocarām |</span>                    <span class="verse-line">kalpayanty āgamāc cainām abhinnāṃ pratijānate ||</span></li>
        <li id="v5,8,53"><span class="verse-number">5,8.53</span><span class="verse-line">prāyaśaś cānayā vede vyavahāro vyavasthitaḥ |</span>                    <span class="verse-line">so 'vaidikaḥ prasajyeta yady eṣā bhidyate tataḥ ||</span></li>
        <li id="v5,8,54"><span class="verse-number">5,8.54</span><span class="verse-line">vacanasya śrutasyaiva so 'py arthaḥ kaiścid āśritaḥ |</span>                    <span class="verse-line">tadarthopaplutasyānyair iṣṭo vākyāntarasya tu ||</span></li>
        <li id="v5,8,55"><span class="verse-number">5,8.55</span><span class="verse-line">na tāvac chrūyamāṇasya vacaso 'rtho 'yam iṣyate |</span>                    <span class="verse-line">na hy anekārthatā yuktā vākye vācakatā tathā ||</span></li>
        <li id="v5,8,56"><span class="verse-number">5,8.56</span><span class="verse-line">padārthānvayarūpeṇa vākyārtho hi pratīyate |</span>                    <span class="verse-line">na rātryādipadārthaś ca divāvākyena gamyate ||<span class="pb" data-page="330">&lt;330&gt;</span></span></li>
        <li id="v5,8,57"><span class="verse-number">5,8.57</span><span class="verse-line">na divādipadārthānāṃ saṃsargo rātribhojanam |</span>                    <span class="verse-line">na bhedo yena tadvākyaṃ tasya syāt pratipādakam ||</span></li>
        <li id="v5,8,58"><span class="verse-number">5,8.58</span><span class="verse-line">anyārthavyāpṛtatvāc ca na dvitīyārthakalpanā |</span>                    <span class="verse-line">tasmād vākyāntareṇāyaṃ buddhisthena pratīyate ||</span></li>
        <li id="v5,8,59"><span class="verse-number">5,8.59</span><span class="verse-line">tasya cāgamikatve 'pi yat tad vākyaṃ pratīyate |</span>                    <span class="verse-line">pramāṇaṃ tasya vaktavyaṃ pratyakṣādiṣu yad bhavet ||</span></li>
        <li id="v5,8,60"><span class="verse-number">5,8.60</span><span class="verse-line">na hy anuccārite vākye pratyakṣaṃ tāvad iṣyate |</span>                    <span class="verse-line">nānumānaṃ na cedaṃ hi dṛṣṭaṃ tena saha kvacit ||</span></li>
        <li id="v5,8,61"><span class="verse-number">5,8.61</span><span class="verse-line">yadi tv anupalabdhe 'pi sambandhe liṅgateṣyate |</span>                    <span class="verse-line">taduccāraṇamātreṇa sarvavākyamatir bhavet ||</span></li>
        <li id="v5,8,62"><span class="verse-number">5,8.62</span><span class="verse-line">na cārthāpattigamyāni sarvaiḥ sarvavacāṃsi hi |</span>                    <span class="verse-line">sambaddhāny upalabdhāni yena teṣv anumā bhavet ||</span></li>
        <li id="v5,8,63"><span class="verse-number">5,8.63</span><span class="verse-line">na ca sattānumānena viśeṣo vānumīyate |<span class="pb" data-page="331">&lt;331&gt;</span></span>                    <span class="verse-line">iha vākyaviśeṣasya sattaiva tv avagamyate ||</span></li>
        <li id="v5,8,64"><span class="verse-number">5,8.64</span><span class="verse-line">pūrvasiddhaḥ svatantro 'rthaḥ svatantreṇa viśeṣitaḥ |</span>                    <span class="verse-line">dharmādharmaviśiṣṭo 'tra nānumeyaḥ pratīyate ||</span></li>
        <li id="v5,8,65"><span class="verse-number">5,8.65</span><span class="verse-line">atha śrutasya vākyasya mīyate tadviśiṣṭatā |</span>                    <span class="verse-line">tataḥ pakṣo 'bhyupetaḥ syād aprasiddhaviśeṣaṇaḥ ||</span></li>
        <li id="v5,8,66"><span class="verse-number">5,8.66</span><span class="verse-line">kiñ ca liṅgāntarābhāvād etasya yadi liṅgatā |</span>                    <span class="verse-line">pratijñārthaikadeśatvaṃ padavat te prasajyate ||</span></li>
        <li id="v5,8,67"><span class="verse-number">5,8.67</span><span class="verse-line">tadvad eva nirākāryā vacaso dharmadharmitā |</span>                    <span class="verse-line">nāgṛhīte hi taddharmo gṛhīte nānumeyatā ||</span></li>
        <li id="v5,8,68"><span class="verse-number">5,8.68</span><span class="verse-line">kriyākārakasambandhād ṛte nāsti tu dharmatā |</span>                    <span class="verse-line">avācakatayā caitan na dharmo viṣayātmanā ||</span></li>
        <li id="v5,8,69"><span class="verse-number">5,8.69</span><span class="verse-line">pratīter vācakatvaṃ cet prasaktānekaśaktitā |</span>                    <span class="verse-line">anumāviṣayotthaṃ tu dharmatvaṃ niṣphalaṃ bhavet ||</span></li>
        <li id="v5,8,70"><span class="verse-number">5,8.70</span><span class="verse-line">padārthair api tadvākyaṃ nāsambandhāt pratīyate |<span class="pb" data-page="332">&lt;332&gt;</span></span>                    <span class="verse-line">sāmānyānyanyathāsiddher viśeṣaṃ gamayanti hi ||</span></li>
        <li id="v5,8,71"><span class="verse-number">5,8.71</span><span class="verse-line">na tu vākyāntareṇaiṣāṃ vinā kiñcin na sidhyati |</span>                    <span class="verse-line">na cāpy anyaḥ prakāro 'sti tena vākyena saṅgatau ||</span></li>
        <li id="v5,8,72"><span class="verse-number">5,8.72</span><span class="verse-line">athaitad vāci kalpyeta vākyam anyat tathaiva ca |</span>                    <span class="verse-line">prasaṅgāt tatra dūre 'pi nāsambandhāt pramucyate ||</span></li>
        <li id="v5,8,73"><span class="verse-number">5,8.73</span><span class="verse-line">tataś ca prathamād eva varaṃ jñātum asaṅgatāt |</span>                    <span class="verse-line">anvayavyatirekau ca pratiṣedhyau pade yathā ||</span></li>
        <li id="v5,8,74"><span class="verse-number">5,8.74</span><span class="verse-line">śrutavākyena sādṛśyaṃ nāśrutasyāsti kiñcana |</span>                    <span class="verse-line">tasmād anupamānatvam arthasyāpy anayā diśā ||</span></li>
        <li id="v5,8,75"><span class="verse-number">5,8.75</span><span class="verse-line">upamānatvaliṅgatve vākyaṃ prati nivārite |</span>                    <span class="verse-line">arthe 'pi caivam eva syāt, <span class="pb" data-page="333">&lt;333&gt;</span>  tasmāt pūrveṣv asambhavaḥ ||</span></li>
        <li id="v5,8,76"><span class="verse-number">5,8.76</span><span class="verse-line">ataḥ śrutasya vākyasya yad arthapratipādanam |</span>                    <span class="verse-line">tadātmalābha eva syād vinā nety etad iṣyate ||</span></li>
        <li id="v5,8,77"><span class="verse-number">5,8.77</span><span class="verse-line">etadarthād vinā nāyam ity arthaḥ kiṃ na kalpyate |</span>                    <span class="verse-line">vākyārthavac ca kiṃ nāyam āgamārthaḥ pratīyate ||</span></li>
        <li id="v5,8,78"><span class="verse-number">5,8.78</span><span class="verse-line">savikalpakavijñānaiḥ śabdaḥ pūrvaṃ pratīyate |</span>                    <span class="verse-line">labdhaprayojane vākye paraṃ nāgamikaṃ ca naḥ ||<span class="pb" data-page="334">&lt;334&gt;</span></span></li>
        <li id="v5,8,79"><span class="verse-number">5,8.79</span><span class="verse-line">nanu cāsati sambandhe sati vānavadhārite |</span>                    <span class="verse-line">gamyajñānam idaṃ vākyaṃ prasajyetāpramāṇakam ||</span></li>
        <li id="v5,8,80"><span class="verse-number">5,8.80</span><span class="verse-line">sambandhasya pramāṇatvaṃ sthitaṃ kiñceśvarājñayā |</span>                    <span class="verse-line">pratyakṣasya pramāṇatvaṃ kathaṃ vā saṅgater vinā ||</span></li>
        <li id="v5,8,81"><span class="verse-number">5,8.81</span><span class="verse-line">astīndriyārthasambandhas tatra cen nānapekṣaṇāt |</span>                    <span class="verse-line">na hi pratyakṣavelāyāṃ sarveṇāsau nirūpyate ||</span></li>
        <li id="v5,8,82"><span class="verse-number">5,8.82</span><span class="verse-line">yenāpi tu nirūpyeta paścād anubhavād asau |</span>                    <span class="verse-line">na syād eva pramāṇāṅgam asatā tulya eva saḥ ||</span></li>
        <li id="v5,8,83"><span class="verse-number">5,8.83</span><span class="verse-line">aprāpyakāriṇī yeṣāṃ cakṣuḥśrotre ca te yathā |</span>                    <span class="verse-line">tajjñānasya pramāṇatvam icchanty evaṃ bhaviṣyati ||</span></li>
        <li id="v5,8,84"><span class="verse-number">5,8.84</span><span class="verse-line">tasmād asattve sattve vā sambandhasya yad eva naḥ |</span>                    <span class="verse-line">jāyetābhaṅguraṃ jñānaṃ tasyaiva syāt pramāṇatā ||<span class="pb" data-page="335">&lt;335&gt;</span></span></li>
        <li id="v5,8,85"><span class="verse-number">5,8.85</span><span class="verse-line">na cāpy asyāḥ pramāṇatve kaścid vipratipadyate |</span>                    <span class="verse-line">bhedābhede visaṃvādaḥ kṛtas tatra ca nirṇayaḥ ||</span></li>
        <li id="v5,8,86"><span class="verse-number">5,8.86</span><span class="verse-line">kṛte yatra ca sambandhād buddhir eva na jāyate |</span>                    <span class="verse-line">tatra ki kriyatāṃ so 'pi prāmāṇye naiva kāraṇam ||</span></li>
        <li id="v5,8,87"><span class="verse-number">5,8.87</span><span class="verse-line">smṛtyā śrutir yā parikalpyate 'smin liṅgādibhir yā viniyojikā ca |</span>                    <span class="verse-line">phalādibhir yat paripūraṇaṃ ca sambandhadṛk tatra na kācid asti ||</span></li>
        <li id="v5,8,88"><span class="verse-number">5,8.88</span><span class="verse-line">tat sarvam ityādy asamañjasaṃ syān na cediyaṃ syād anumānato 'nyā |</span>                    <span class="verse-line">evaṃsvabhāvāpy anumānaśabdaṃ labheta ced asti yathepsitaṃ naḥ ||</span></li>
      </ol>
      <h1 id="section_5,9_abhāvapariccheda_ABH">Chapter 5,9 abhāvapariccheda ABH</h1>
      <ol class="verses" start="1">
        <li id="v5,9,1"><span class="verse-number">5,9.1</span><span class="verse-line">pramāṇapañcakaṃ yatra vasturūpe na jāyate |<span class="pb" data-page="336">&lt;336&gt;</span></span>                    <span class="verse-line">vastusattāvabodhārthaṃ tatrābhāvapramāṇatā ||</span></li>
        <li id="v5,9,2"><span class="verse-number">5,9.2</span><span class="verse-line">vastvasaṅkarasiddhiś ca tatprāmāṇyasamāśrayā |</span>                    <span class="verse-line">kṣīre dadhyādi yan nāsti prāgabhāvaḥ sa ucyate ||</span></li>
        <li id="v5,9,3"><span class="verse-number">5,9.3</span><span class="verse-line">nāstitā payaso dadhni pradhvaṃsābhāva iṣyate |</span>                    <span class="verse-line">gavi yo 'śvādyabhāvas tu so 'nyonyābhāva ucyate ||</span></li>
        <li id="v5,9,4"><span class="verse-number">5,9.4</span><span class="verse-line">śiraso 'vayavā nimnā vṛddhikāṭhinyavarjitāḥ |</span>                    <span class="verse-line">śaśaśṛṅgādirūpeṇa so 'tyantābhāva ucyate ||</span></li>
        <li id="v5,9,5"><span class="verse-number">5,9.5</span><span class="verse-line">kṣīre dadhi bhaved evaṃ dadhni kṣīraṃ ghaṭe paṭaḥ |</span>                    <span class="verse-line">śaśe śṛṅgaṃ pṛthivyādau caitanyaṃ mūrtir ātmani ||</span></li>
        <li id="v5,9,6"><span class="verse-number">5,9.6</span><span class="verse-line">apsu gandho rasaś cāgnau vāyau rūpeṇa tau saha |</span>                    <span class="verse-line">vyomni saṃsparśitā te ca na ced asya pramāṇatā ||</span></li>
        <li id="v5,9,7"><span class="verse-number">5,9.7</span><span class="verse-line">na ca syād vyavahāro 'yaṃ kāraṇādivibhāgataḥ |</span>                    <span class="verse-line">prāgabhāvādibhedena nābhāvo bhidyate yadi ||</span></li>
        <li id="v5,9,8"><span class="verse-number">5,9.8</span><span class="verse-line">na cāvastuna ete syur bhedās tenāsya vastutā |<span class="pb" data-page="337">&lt;337&gt;</span></span>                    <span class="verse-line">kāryādīnām abhāvaḥ ko yo 'bhāvaḥ kāraṇāditaḥ ||</span></li>
        <li id="v5,9,9"><span class="verse-number">5,9.9</span><span class="verse-line">yadvānuvṛttivyāvṛttibuddhigrāhyo yatas tv ayam |</span>                    <span class="verse-line">tasmād gavādivad vastu, prameyatvāc ca gamyate ||</span></li>
        <li id="v5,9,10"><span class="verse-number">5,9.10</span><span class="verse-line">na caupacārikatvaṃ vā bhrāntir vāpi yadṛcchayā |</span>                    <span class="verse-line">bhavaty ato na sāmānyaviśeṣātmakatā mṛṣā ||</span></li>
        <li id="v5,9,11"><span class="verse-number">5,9.11</span><span class="verse-line">pratyakṣāder anutpattiḥ pramāṇābhāva ucyate |</span>                    <span class="verse-line">sātmanaḥ pariṇāmo vā vijñānaṃ vākyavastuni ||</span></li>
        <li id="v5,9,12"><span class="verse-number">5,9.12</span><span class="verse-line">svarūpapararūpābhyāṃ nityaṃ sadasadātmake |</span>                    <span class="verse-line">vastuni jñāyate kaiś cid rūpaṃ kiñ cit kadā cana ||<span class="pb" data-page="338">&lt;338&gt;</span></span></li>
        <li id="v5,9,13"><span class="verse-number">5,9.13</span><span class="verse-line">yasya yatra yadodbhūtir jighṛkṣā vopajāyate |</span>                    <span class="verse-line">cetyate 'nubhavas tasy tena ca vyapadiśyate ||</span></li>
        <li id="v5,9,14"><span class="verse-number">5,9.14</span><span class="verse-line">tasyopakārakatvena varttate 'śastadetaraḥ |</span>                    <span class="verse-line">ubhayor api saṃvittāv ubhayānugamo 'sti hi ||</span></li>
        <li id="v5,9,15"><span class="verse-number">5,9.15</span><span class="verse-line">ayam eveti yo hy eṣa bhāve bhavati nirṇayaḥ |</span>                    <span class="verse-line">naiṣa vastvantarābhāvasaṃvittyanugamād ṛte ||<span class="pb" data-page="339">&lt;339&gt;</span></span></li>
        <li id="v5,9,16"><span class="verse-number">5,9.16</span><span class="verse-line">nāstīty api ca saṃvittir na vastvanugamād ṛte |</span>                    <span class="verse-line">jñānaṃ na jāyate kiñ cid upaṣṭambhanavarjitam ||</span></li>
        <li id="v5,9,17"><span class="verse-number">5,9.17</span><span class="verse-line">pratyakṣādyavatāras tu bhāvāṃśo gṛhyate yadā |</span>                    <span class="verse-line">vyāpāras tadanutpatter abhāvāṃśe jighṛkṣite ||</span></li>
        <li id="v5,9,18"><span class="verse-number">5,9.18</span><span class="verse-line">na tāvad indriyair eṣā nāstīty utpadyate matiḥ |<span class="pb" data-page="340">&lt;340&gt;</span></span>                    <span class="verse-line">bhāvāṃśenaiva saṃyogo yogyatvādindriyasya hi ||</span></li>
        <li id="v5,9,19"><span class="verse-number">5,9.19</span><span class="verse-line">nanu bhāvād abhinnatvāt samprayogo 'sti tena ca |</span>                    <span class="verse-line">na hy atyantam abhedo 'sti rūpādivad ihāpi naḥ ||</span></li>
        <li id="v5,9,20"><span class="verse-number">5,9.20</span><span class="verse-line">dharmayor bheda iṣṭo hi dharmyabhede 'pi naḥ sthite |</span>                    <span class="verse-line">udbhavābhibhavātmatvād grahaṇaṃ cāvatiṣṭhate ||</span></li>
        <li id="v5,9,21"><span class="verse-number">5,9.21</span><span class="verse-line">idam eva nimittaṃ ca vivekasya pratīyate |</span>                    <span class="verse-line">bhāvābhāvadhiyor akṣaiḥ sambandho 'kṣānapekṣaṇam ||</span></li>
        <li id="v5,9,22"><span class="verse-number">5,9.22</span><span class="verse-line">rūpāder api bhedaṃ ca ke cid grāhakabhedataḥ |</span>                    <span class="verse-line">varṇayanti yathaikasya puṃsaḥ putrādirūpatām ||</span></li>
        <li id="v5,9,23"><span class="verse-number">5,9.23</span><span class="verse-line">buddhimātrakṛto bhedo rūpādau nityam eva hi |<span class="pb" data-page="341">&lt;341&gt;</span></span>                    <span class="verse-line">na ca deśādyabhinnānāṃ samudāyāvakalanā ||</span></li>
        <li id="v5,9,24"><span class="verse-number">5,9.24</span><span class="verse-line">sadguṇadravyarūpeṇa rūpāder ekateṣyate |</span>                    <span class="verse-line">svarūpāpekṣayā caiṣāṃ parasparavibhinnatā ||</span></li>
        <li id="v5,9,25"><span class="verse-number">5,9.25</span><span class="verse-line">yadi tadvadapekṣātra na syād bhedo 'tra naiva hi |</span>                    <span class="verse-line">sadasadrūpatā buddher bhaved anyataratra naḥ ||</span></li>
        <li id="v5,9,26"><span class="verse-number">5,9.26</span><span class="verse-line">tatsambandhe sad ityevaṃ tadrūpatvaṃ pratīyate |</span>                    <span class="verse-line">nāsty atredam itīdaṃ tu tadasaṃyogahetukam ||<span class="pb" data-page="342">&lt;342&gt;</span></span></li>
        <li id="v5,9,27"><span class="verse-number">5,9.27</span><span class="verse-line">gṛhītvā vastusadbhāvaṃ smṛtvā ca pratiyoginam |</span>                    <span class="verse-line">mānasaṃ nāstitājñānaṃ jāyate 'kṣānapekṣaṇāt ||<span class="pb" data-page="343">&lt;343&gt;</span></span></li>
        <li id="v5,9,28"><span class="verse-number">5,9.28</span><span class="verse-line">svarūpamātraṃ dṛṣṭvāpi paścāt kiñ cit smarann api |</span>                    <span class="verse-line">tatrānyanāstitāṃ pṛṣṭas tadaiva pratipadyate ||</span></li>
        <li id="v5,9,29"><span class="verse-number">5,9.29</span><span class="verse-line">na cāpy atrānumānatvaṃ liṅgābhāvāt pratīyate |</span>                    <span class="verse-line">bhāvāṃśo nanu liṅgaṃ syāt, tadānīṃ nājighṛkṣaṇāt ||</span></li>
        <li id="v5,9,30"><span class="verse-number">5,9.30</span><span class="verse-line">abhāvāvagater janma bhāvāṃśe hy ajighṛkṣite |<span class="pb" data-page="344">&lt;344&gt;</span></span>                    <span class="verse-line">tasmin pratīyamāne tu nābhāve jāyate matiḥ ||</span></li>
        <li id="v5,9,31"><span class="verse-number">5,9.31</span><span class="verse-line">na caiṣa prakṣadharmatvaṃ padavat pratipadyate |</span>                    <span class="verse-line">saha sarvair abhāvaiś ca bhāvo naikāntato gataḥ ||</span></li>
        <li id="v5,9,32"><span class="verse-number">5,9.32</span><span class="verse-line">kva cid bhāve 'pi sadbhāvo jñāto yasya kadā cana |</span>                    <span class="verse-line">tasyābhāvo 'pi tatraiva kadā cid avagamyate ||</span></li>
        <li id="v5,9,33"><span class="verse-number">5,9.33</span><span class="verse-line">yatrāpy adṛṣṭapūrvatvaṃ yadabhāvasya tatra ca |</span>                    <span class="verse-line">tadabhāvamatir dṛṣṭā sambandhe 'kṣānapekṣayā ||</span></li>
        <li id="v5,9,34"><span class="verse-number">5,9.34</span><span class="verse-line">kasya cid yadi bhāvasya syād abhāvena kena cit |</span>                    <span class="verse-line">sambandhadarśanam, tatra sarvamānaṃ prasajyate ||</span></li>
        <li id="v5,9,35"><span class="verse-number">5,9.35</span><span class="verse-line">gṛhīte 'pi ca bhāvāṃśe naivābhāve 'nyavastunaḥ |</span>                    <span class="verse-line">sarvatra matir ityevaṃ vyabhicārād aliṅgatā ||<span class="pb" data-page="345">&lt;345&gt;</span></span></li>
        <li id="v5,9,36"><span class="verse-number">5,9.36</span><span class="verse-line">sambandhe gṛhyamāṇe ca sambandhigrahaṇaṃ dhruvam |</span>                    <span class="verse-line">tatrābhāvamatiḥ kena pramāṇopajāyate ||</span></li>
        <li id="v5,9,37"><span class="verse-number">5,9.37</span><span class="verse-line">tadānīṃ na hi liṅgena sambandhigrahaṇaṃ bhavet |</span>                    <span class="verse-line">tatrāvaśyam abhāvasya pramāṇāntarato gatiḥ ||</span></li>
        <li id="v5,9,38"><span class="verse-number">5,9.38</span><span class="verse-line">pratyakṣāder anutpattir na tu liṅgaṃ bhaviṣyati |</span>                    <span class="verse-line">na viśeṣaṇasambandhas tasyāḥ sāmānyato bhavet ||</span></li>
        <li id="v5,9,39"><span class="verse-number">5,9.39</span><span class="verse-line">na cāpy abhāvasāmānye pramāṇam upajāyate |</span>                    <span class="verse-line">vyabhicārād viśeṣās tu pratīyeran kathaṃ tayā ||<span class="pb" data-page="346">&lt;346&gt;</span></span></li>
        <li id="v5,9,40"><span class="verse-number">5,9.40</span><span class="verse-line">na cānavagataṃ liṅgaṃ gṛhyate ced asāv api |</span>                    <span class="verse-line">abhāvatvād abhāvena gṛhyetānyena hetunā ||</span></li>
        <li id="v5,9,41"><span class="verse-number">5,9.41</span><span class="verse-line">sa cānyena grahītavyo nāgṛhīte hi liṅgatā |</span>                    <span class="verse-line">tadgṛhītir hi liṅgena syād anyenety anantatā ||</span></li>
        <li id="v5,9,42"><span class="verse-number">5,9.42</span><span class="verse-line">liṅgābhāve tathaiva syād anavastheyam ity ataḥ |</span>                    <span class="verse-line">kvāpy asya syāt pramāṇatvaṃ liṅgatvena vinā dhruvam ||</span></li>
        <li id="v5,9,43"><span class="verse-number">5,9.43</span><span class="verse-line">nāstīti dhīḥ phalaṃ caiṣā pratyakṣāder ajanmanaḥ |</span>                    <span class="verse-line">tasyaiva ca pramāṇatvam ānantaryāt pratīyate ||</span></li>
        <li id="v5,9,44"><span class="verse-number">5,9.44</span><span class="verse-line">trilakṣaṇena yā buddhir janyate sānumeṣyate |</span>                    <span class="verse-line">na cānutpattirūpasya kāraṇāpekṣitā kva cit ||</span></li>
        <li id="v5,9,45"><span class="verse-number">5,9.45</span><span class="verse-line">mānaṃ katham abhāvaś cet, prameyaṃ cāsya kīdṛśam |</span>                    <span class="verse-line">meyo yadvadabhavo hi mānam apy evam iṣyatām ||<span class="pb" data-page="347">&lt;347&gt;</span></span></li>
        <li id="v5,9,46"><span class="verse-number">5,9.46</span><span class="verse-line">bhāvātmake tathā meye nābhāvasya pramāṇatā |</span>                    <span class="verse-line">tathābhāvaprameye 'pi na bhāvasya pramāṇatā ||</span></li>
        <li id="v5,9,47"><span class="verse-number">5,9.47</span><span class="verse-line">bhāvātmakasya mānatvaṃ na ca rājājñayā sthitam |</span>                    <span class="verse-line">paricchedaphalatvād dhi prāmāṇyaṃ syād dvayor api ||</span></li>
        <li id="v5,9,48"><span class="verse-number">5,9.48</span><span class="verse-line">yadi cāsya pramāṇatvam abhāvatvena neṣyate |</span>                    <span class="verse-line">vastunaḥ kāraṇatvaṃ hi dṛṣṭam ity abhimānitā ||</span></li>
        <li id="v5,9,49"><span class="verse-number">5,9.49</span><span class="verse-line">na liṅgatvaprameyatve bhavetāṃ tadvad eva hi |</span>                    <span class="verse-line">tathā sati ca pūrvokto vyavahāro na sidhyati ||</span></li>
        <li id="v5,9,50"><span class="verse-number">5,9.50</span><span class="verse-line">pramāṇānām anutpatter nābhāvasyāpi dharmatā |</span>                    <span class="verse-line">yatrābhāvo 'sti tenāsyāḥ sambandho naiva vidyate ||</span></li>
        <li id="v5,9,51"><span class="verse-number">5,9.51</span><span class="verse-line">yo na sannihitas tatra tasya dharmo bhaved iyam |</span>                    <span class="verse-line">na ca tasya prameyatvaṃ dharmadharmitvavarjanāt ||<span class="pb" data-page="348">&lt;348&gt;</span></span></li>
        <li id="v5,9,52"><span class="verse-number">5,9.52</span><span class="verse-line">abhāvena tu sambandho bhavet tadviṣayatvataḥ |</span>                    <span class="verse-line">tajjānād viṣayatvaṃ ca jñāne meyaṃ na vidyate ||</span></li>
        <li id="v5,9,53"><span class="verse-number">5,9.53</span><span class="verse-line">saṃyogasamavāyādisambandho naiva vidyate |</span>                    <span class="verse-line">nāgṛhīte hi dharmatvaṃ gṛhīte siddhasādhanam ||</span></li>
        <li id="v5,9,54"><span class="verse-number">5,9.54</span><span class="verse-line">abhāvaśabdavācyatvāt pratyakṣādeś ca bhidyate |</span>                    <span class="verse-line">pramāṇānām abhāvo hi prameyāṇām abhāvavat ||</span></li>
        <li id="v5,9,55"><span class="verse-number">5,9.55</span><span class="verse-line">abhāvo vā pramāṇena svānurūpeṇa mīyate |</span>                    <span class="verse-line">prameyatvād yathā bhāvas tasmād bhāvātmakāt pṛthak ||</span></li>
        <li id="v5,9,56"><span class="verse-number">5,9.56</span><span class="verse-line">karmāṇi sarvāṇi phalaiḥ samastaiḥ sarvair yathāvac ca yadaṅgakāṇḍaiḥ |</span>                    <span class="verse-line">na saṅgatānīha parasparaṃ ca nāṅgaṃ tadetat prabhavaṃ kratūnām ||</span></li>
        <li id="v5,9,57"><span class="verse-number">5,9.57</span><span class="verse-line">yuktyāgamābhyām iti tarkito 'yaṃ pramāṇaṣaṭkaṃ pravibhajya bhāṣye |</span>                    <span class="verse-line">tato 'dhikaṃ yad dvayam iṣṭam anyair bhedo na tasyety api siddham etat ||<span class="pb" data-page="349">&lt;349&gt;</span></span></li>
        <li id="v5,9,58"><span class="verse-number">5,9.58</span><span class="verse-line">iha bhavati śatādau sambhavādyāsahasrānmatir aviyutabhāvāt sānumānād abhinnā |</span>                    <span class="verse-line">jagati bahu na tathyaṃ nityam aitihyam uktaṃ bhavati tu yadi satyaṃ nāgamād bhidyate tat ||</span></li>
      </ol>
      <h1 id="section_5,10_citrākṣepavāda_CAV">Chapter 5,10 citrākṣepavāda CAV</h1>
      <ol class="verses" start="1">
        <li id="v5,10,1"><span class="verse-number">5,10.1</span><span class="verse-line">paralokaphalāḥ pūrvam ākṣiptāś codanāḥ paraiḥ |</span>                    <span class="verse-line">idānīm aihikākṣepaḥ, <span class="pb" data-page="350">&lt;350&gt;</span>  sūtrakāreṇa codyate ||</span></li>
        <li id="v5,10,2"><span class="verse-number">5,10.2</span><span class="verse-line">citrāpaśuphalatvādiviṣayāś codaṇā mṛṣā |</span>                    <span class="verse-line">pratyakṣādyadhikāre 'pi tair arthāsaṅgatir yataḥ ||</span></li>
        <li id="v5,10,3"><span class="verse-number">5,10.3</span><span class="verse-line">yadīdṛk tanmṛṣā dṛṣṭaṃ vipralipsor yathā vacaḥ |</span>                    <span class="verse-line">nadītīre phalānīti tatrādṛśyāni tāni cet ||</span></li>
        <li id="v5,10,4"><span class="verse-number">5,10.4</span><span class="verse-line">na vā paśuphalā citrā svakāle tadadānaḥ |</span>                    <span class="verse-line">snānabhujyādivat te 'pi tatsādhyā na bhavanti vā ||</span></li>
        <li id="v5,10,5"><span class="verse-number">5,10.5</span><span class="verse-line">tadutpattāvasadbhāvāt svarge tṛptisukhādivat |</span>                    <span class="verse-line">vaidharmyeṇobhayatrāpi bhavetāṃ sukham ardane ||</span></li>
        <li id="v5,10,6"><span class="verse-number">5,10.6</span><span class="verse-line">ānantaryam ayuktaṃ cet, <span class="pb" data-page="351">&lt;351&gt;</span>  na sāmarthyāvabodhanāt |</span>                    <span class="verse-line">śabdaikadeśabhūtena tena tat pratipāditam ||</span></li>
        <li id="v5,10,7"><span class="verse-number">5,10.7</span><span class="verse-line">kālāntarānupādānāt karmasvābhāvyato 'pi ca |</span>                    <span class="verse-line">codyamānasya citrāder ānantaryaṃ viśeṣaṇam ||</span></li>
        <li id="v5,10,8"><span class="verse-number">5,10.8</span><span class="verse-line">atra tāvadasaṃvādo virodhaś cottarasya tu |</span>                    <span class="verse-line">svargayānaviruddho hi bhasmībhāvo 'tra dṛśyate ||</span></li>
        <li id="v5,10,9"><span class="verse-number">5,10.9</span><span class="verse-line">yajñāyudhivaco mithyā pratyakṣeṇa virodhataḥ |</span>                    <span class="verse-line">sādharmyeṇa śilāvākyaṃ vaidharmyeṇāptabhāṣitam ||</span></li>
        <li id="v5,10,10"><span class="verse-number">5,10.10</span><span class="verse-line">śarīrād yadi cānyaḥ syān nāsau yajñāyudhī bhavet |</span>                    <span class="verse-line">na cāsya yajamānatvaṃ sadbhāvo 'pi ca durlabhaḥ ||<span class="pb" data-page="352">&lt;352&gt;</span></span></li>
        <li id="v5,10,11"><span class="verse-number">5,10.11</span><span class="verse-line">yadi syād vidhiśabdo 'tra naivādarśanato bhavet |</span>                    <span class="verse-line">viśeṣo 'syeti bhedena nopāttaṃ syād idaṃ tataḥ ||</span></li>
        <li id="v5,10,12"><span class="verse-number">5,10.12</span><span class="verse-line">vidhiśabde bhaviṣyattvaṃ phalasya parikalpya hi |</span>                    <span class="verse-line">virodhaparihāraḥ syād vartamāne 'pi nāsty asau ||</span></li>
        <li id="v5,10,13"><span class="verse-number">5,10.13</span><span class="verse-line">phalaṃ ca na bhaved evaṃ bhasmībhāvād vidhāv api |</span>                    <span class="verse-line">tatsāmarthyena yā cānyā kalpanā tāṃ niṣedhati ||</span></li>
        <li id="v5,10,14"><span class="verse-number">5,10.14</span><span class="verse-line">prāyaś caivamprakāratvam arthavādeṣu dṛśyate |</span>                    <span class="verse-line">mantreṣu ceti te sarve pakṣīkāryāḥ prayatnaḥ ||</span></li>
        <li id="v5,10,15"><span class="verse-number">5,10.15</span><span class="verse-line">evaṃ saty agnihotrādivākyeṣv api mṛṣārthatā |</span>                    <span class="verse-line">vedavākyaikadeśatvāc citrādivacaneṣv api ||</span></li>
      </ol>
      <h1 id="section_5,11_sambandhākṣepavāda_SAV">Chapter 5,11 sambandhākṣepavāda SAV</h1>
      <ol class="verses" start="1">
        <li id="v5,11,1"><span class="verse-number">5,11.1</span><span class="verse-line">svapakṣasādhanaṃ tāvat na mṛṣā vaidikaṃ vacaḥ |</span>                    <span class="verse-line">svārthe vaktranapekṣatvāt padārthapadabuddhivat ||</span></li>
        <li id="v5,11,2"><span class="verse-number">5,11.2</span><span class="verse-line">tatkṛtaḥ pratyayaḥ samyaṅ nityavākyodbhavatvataḥ |</span>                    <span class="verse-line">vākyabuddhivad eva atra pūrvoktāś cāpi hetavaḥ ||</span></li>
        <li id="v5,11,3"><span class="verse-number">5,11.3</span><span class="verse-line">nityān śabdārthasambandhānāśrityoktena hetunā |</span>                    <span class="verse-line">svataḥ prāmāṇyasiddhyartham aprāmāṇye nir kṛte ||</span></li>
        <li id="v5,11,4"><span class="verse-number">5,11.4</span><span class="verse-line">asambandhodbhavatvena paro mithyātvam abravīt |</span>                    <span class="verse-line">sambandho 'sti ca nityaś cety uktam autpattikādinā ||</span></li>
        <li id="v5,11,5"><span class="verse-number">5,11.5</span><span class="verse-line">mithyā tv asya nirāsārthaṃ tatparair neṣyate dvayam |</span>                    <span class="verse-line">naiva cāsty atra sambandhaḥ kṛtako veti vakṣyate ||<span class="pb" data-page="354">&lt;354&gt;</span></span></li>
        <li id="v5,11,6"><span class="verse-number">5,11.6</span><span class="verse-line">asambhavena śeṣāṇāṃ saṃśleṣaḥ pariśiṣyate |</span>                    <span class="verse-line">asminn eva ca sambandhe pratītir laukiko dhruvā ||</span></li>
        <li id="v5,11,7"><span class="verse-number">5,11.7</span><span class="verse-line">tanniṣedhamataḥ prāha na śabdo 'rthena saṅgataḥ |</span>                    <span class="verse-line">taddeśānantarādṛṣṭer vindhyo himavatā yathā ||</span></li>
        <li id="v5,11,8"><span class="verse-number">5,11.8</span><span class="verse-line">evam artho dvayaṃ vāpi sādhanīyam asaṅgatam |</span>                    <span class="verse-line">kṣuretyādi ca siddhyarthahetor uktam athāparaḥ ||</span></li>
        <li id="v5,11,9"><span class="verse-number">5,11.9</span><span class="verse-line">śaktirūpaṃ gṛhītvāha saṃśleṣo yadi vāryate |</span>                    <span class="verse-line">sambandhasiddhasādhyatvam atha sambandhamātrakam ||</span></li>
        <li id="v5,11,10"><span class="verse-number">5,11.10</span><span class="verse-line">pitāputrādisambandhair anekāntaḥ prasajyate |</span>                    <span class="verse-line">ekabhūmyādisambandhād dṛṣṭānte sādhyahīnatā ||</span></li>
        <li id="v5,11,11"><span class="verse-number">5,11.11</span><span class="verse-line">vācyavācakasambandhaniṣedhe lokabādhanam |</span>                    <span class="verse-line">virodhaś ca svavākyena na hi sambandhavarjitaiḥ ||</span></li>
        <li id="v5,11,12"><span class="verse-number">5,11.12</span><span class="verse-line">pratijñārthaṃ padaiḥ śākyaḥ pratīpādayituṃ paraḥ |</span>                    <span class="verse-line">abhidhānakriyāyāṃ hi karmatvaṃ vācyasaṃśritam ||</span></li>
        <li id="v5,11,13"><span class="verse-number">5,11.13</span><span class="verse-line">śabdānāṃ karaṇatvaṃ vā kartṛtvaṃ vā nirūpitam |<span class="pb" data-page="355">&lt;355&gt;</span></span>                    <span class="verse-line">pratipattāv upādānāt sāhitye ca vivakṣite ||</span></li>
        <li id="v5,11,14"><span class="verse-number">5,11.14</span><span class="verse-line">niyamyate yadekasyāṃ sambandhaḥ so 'rthaśabdayoḥ |</span>                    <span class="verse-line">tatra yady apy asambandhaḥ kārakāṇāṃ parasparam ||</span></li>
        <li id="v5,11,15"><span class="verse-number">5,11.15</span><span class="verse-line">tathāpi yatkriyā tasyām upakāryopakāritā |</span>                    <span class="verse-line">sa kriyāsaṅgateḥ paścāt sambandhaḥ kīrtyate tayoḥ ||<span class="pb" data-page="356">&lt;356&gt;</span></span></li>
        <li id="v5,11,16"><span class="verse-number">5,11.16</span><span class="verse-line">na cātrāpy avinābhāva upayogīti sādhitam |</span>                    <span class="verse-line">saṃjñeti gamakatvaṃ cen na tadaṅgam iyaṃ bhavet ||</span></li>
        <li id="v5,11,17"><span class="verse-number">5,11.17</span><span class="verse-line">gamayantīṃ śrutiṃ dṛṣṭvā kalpyate vyavahārataḥ |</span>                    <span class="verse-line">na caiṣā gamayatyarthaṃ sambandhe 'navadhārite ||</span></li>
        <li id="v5,11,18"><span class="verse-number">5,11.18</span><span class="verse-line">tasmād gamakatā paścād dhūmāder iva jāyate |</span>                    <span class="verse-line">sānaṅgaṃ tadvad eva syād neyaṃ dhūmādibhiḥ samā ||</span></li>
        <li id="v5,11,19"><span class="verse-number">5,11.19</span><span class="verse-line">nirūpite 'vinābhāve tatra tatkāritā hy asau |</span>                    <span class="verse-line">gamakatvena pūrvaṃ ca tatra notpadyate matiḥ ||</span></li>
        <li id="v5,11,20"><span class="verse-number">5,11.20</span><span class="verse-line">iha vācakatāyāḥ prāṅ nāvinābhāvitāmatiḥ |</span>                    <span class="verse-line">yad eva ceha sambandhaṃ vṛddhebhyaḥ pratipadyate ||</span></li>
        <li id="v5,11,21"><span class="verse-number">5,11.21</span><span class="verse-line">tadaiva gamako 'syāyam iti nānyasvarūpataḥ |</span>                    <span class="verse-line">kathayanti kva cit tāvad boddhavyo 'smād ayaṃ tv iti ||</span></li>
        <li id="v5,11,22"><span class="verse-number">5,11.22</span><span class="verse-line">kva cid vācaka ity evaṃ vācyo 'yam iti cocyate |</span>                    <span class="verse-line">kva cid uccaritācchabdād dṛṣṭvārthaviṣayāṃ kriyām ||<span class="pb" data-page="357">&lt;357&gt;</span></span></li>
        <li id="v5,11,23"><span class="verse-number">5,11.23</span><span class="verse-line">keṣāñ cit tatra boddhṛtvam anumānāt pratīyate |</span>                    <span class="verse-line">etenāsmād yataḥ śabdād artho 'yam avadhāritaḥ ||</span></li>
        <li id="v5,11,24"><span class="verse-number">5,11.24</span><span class="verse-line">tena nūnam imau siddhau vācyavācakaśaktikau |</span>                    <span class="verse-line">itthaṃ vācakatā siddhā saṅkīrṇāpi tataḥ param ||</span></li>
        <li id="v5,11,25"><span class="verse-number">5,11.25</span><span class="verse-line">anvayavyatirekābhyāṃ niṣkṛṣṭe 'rthe niyamyate |</span>                    <span class="verse-line">bahujātiguṇadravyakarmabhedāvalamvinaḥ ||</span></li>
        <li id="v5,11,26"><span class="verse-number">5,11.26</span><span class="verse-line">pratyayāt sahasā jātā śrautalākṣaṇikātmakāt |</span>                    <span class="verse-line">na lokaḥ kāranābhāvān nirdhārayitum icchati ||</span></li>
        <li id="v5,11,27"><span class="verse-number">5,11.27</span><span class="verse-line">balābalādisiddhyarthaṃ vākyajñāstu viviñcate |</span>                    <span class="verse-line">kakṣāntaritasāmānyaviśeṣeṣu hi durbalaḥ ||</span></li>
        <li id="v5,11,28"><span class="verse-number">5,11.28</span><span class="verse-line">sāmānyavacanaḥ śabdo jāyate lakṣaṇābālāt |</span>                    <span class="verse-line">tenāvaśyaṃ vivektavyaṃ jāyate lakṣaṇābalāt ||</span></li>
        <li id="v5,11,29"><span class="verse-number">5,11.29</span><span class="verse-line">kiyad vā nityasambandhād abhidheyena lakṣyate |<span class="pb" data-page="358">&lt;358&gt;</span></span>                    <span class="verse-line">tatra prayogabāhulyāt tadviśeṣeṣv asatsv api ||</span></li>
        <li id="v5,11,30"><span class="verse-number">5,11.30</span><span class="verse-line">prayogāt parasāmānye sati vācyaprayogataḥ |</span>                    <span class="verse-line">sāsnādyekārthasambandhigotvamātrasya vācakaḥ ||</span></li>
        <li id="v5,11,31"><span class="verse-number">5,11.31</span><span class="verse-line">gośabda iti vijñānam anvayavyatirekajam |</span>                    <span class="verse-line">tasmād gamakataivādau abhidhāyakatā punaḥ ||</span></li>
        <li id="v5,11,32"><span class="verse-number">5,11.32</span><span class="verse-line">tannimitteti sambandhaḥ saṃjñāsaṃjñitvalakṣaṇaḥ |</span>                    <span class="verse-line">sambandhaniyamo 'yaṃ tu yā 'vinābhāvitocyate ||<span class="pb" data-page="359">&lt;359&gt;</span></span></li>
        <li id="v5,11,33"><span class="verse-number">5,11.33</span><span class="verse-line">sambandhagrahaṇāt pūrva yasmān na gamayaty ataḥ |</span>                    <span class="verse-line">gavāder nābhidhāśaktir devadattapade yathā ||</span></li>
        <li id="v5,11,34"><span class="verse-number">5,11.34</span><span class="verse-line">yathaiva gamakaḥ śabdo vyavahārāt pratīyate |</span>                    <span class="verse-line">tathaiva śaktivijñānaṃ tasyopāyo 'vagamyate ||</span></li>
        <li id="v5,11,35"><span class="verse-number">5,11.35</span><span class="verse-line">svarūpagrahaṇaṃ cāsya yathā vyāpriyate phale |</span>                    <span class="verse-line">tathā sambandhivijñānaṃ nāśaktis tatkṛtā bhavet ||</span></li>
        <li id="v5,11,36"><span class="verse-number">5,11.36</span><span class="verse-line">yatsādhakatamatvena kasya cit kiñ cid ucyate |</span>                    <span class="verse-line">tasyānugrāhakāpekṣā na svaśaktivighātinī ||</span></li>
        <li id="v5,11,37"><span class="verse-number">5,11.37</span><span class="verse-line">na hi tat kāraṇaṃ loke vede vā kiñ cid īdṛśam |</span>                    <span class="verse-line">itikartavyatāsādhye yasya nānugrahe 'rthitā ||</span></li>
        <li id="v5,11,38"><span class="verse-number">5,11.38</span><span class="verse-line">pratyātmaniyatatvāc ca yathaiva karaṇaṃ bhavet |</span>                    <span class="verse-line">bāhyāntaravibhāgena kva cit syād vā vivakṣayā ||</span></li>
        <li id="v5,11,39"><span class="verse-number">5,11.39</span><span class="verse-line">udvigno hy andhakāreṇa kaś cid evaṃ bravīty api |</span>                    <span class="verse-line">kiṃ cakṣuṣā mamaitena dṛṣṭaṃ dīpena yanmayā ||<span class="pb" data-page="360">&lt;360&gt;</span></span></li>
        <li id="v5,11,40"><span class="verse-number">5,11.40</span><span class="verse-line">nityavṛttau tu nāndhānāṃ dṛṣṭir dīpaśatair api |</span>                    <span class="verse-line">rūpādidarśane yasmāt tasmāc cakṣuḥ prakāśakam ||</span></li>
        <li id="v5,11,41"><span class="verse-number">5,11.41</span><span class="verse-line">śarīrātmamanoyogād asādhāraṇātābalāt |</span>                    <span class="verse-line">vijñānāsattibhāvāc ca cakṣuḥ kāraṇam iṣyate ||</span></li>
        <li id="v5,11,42"><span class="verse-number">5,11.42</span><span class="verse-line">tathaivehāpi sambandhajñānam aṅgaṃ prasiddhitaḥ |</span>                    <span class="verse-line">gauravāt karaṇatvena mataṃ cet kena vāryate ||</span></li>
        <li id="v5,11,43"><span class="verse-number">5,11.43</span><span class="verse-line">yathā cakṣur itīdaṃ tu vyabhicāritvam ucyate |</span>                    <span class="verse-line">devadatte 'pi cāvyaktāṃ śaktim icchanti yuktitaḥ ||</span></li>
        <li id="v5,11,44"><span class="verse-number">5,11.44</span><span class="verse-line">prakāśe 'vasthite bāhye nāndho rūpaṃ pratīyate |</span>                    <span class="verse-line">phalānantaryataś cāpi cakṣuḥ karaṇam iṣyate ||</span></li>
        <li id="v5,11,45"><span class="verse-number">5,11.45</span><span class="verse-line">puruṣādhīnavijñānas tebhyaḥ prāganirūpitaḥ |</span>                    <span class="verse-line">yaḥ saṃjñāsaṃjñisambandhaḥ sa ceṣṭaś ced dhruvaṃ kṛtaḥ ||<span class="pb" data-page="361">&lt;361&gt;</span></span></li>
        <li id="v5,11,46"><span class="verse-number">5,11.46</span><span class="verse-line">bhinnadeśādyadhiṣṭhānād yathā rajjughaṭādiṣu |</span>                    <span class="verse-line">samaṃ nāsty anayoḥ kiñ cit tenāsaṅgatatā svataḥ ||</span></li>
      </ol>
      <h1 id="section_5,12_sphoṭavāda_SPH">Chapter 5,12 sphoṭavāda SPH</h1>
      <ol class="verses" start="1">
        <li id="v5,12,1"><span class="verse-number">5,12.1</span><span class="verse-line">ādhārātmani viñāte sukham ādheyabodhanam |</span>                    <span class="verse-line">tasyaiva tāvat prastāvād atha gaur ity ato 'bravīt ||</span></li>
        <li id="v5,12,2"><span class="verse-number">5,12.2</span><span class="verse-line">pratyakṣe 'pi visaṃvādo yeṣāṃ kaḥ svayam uttaram |</span>                    <span class="verse-line">tebhyo dadyād iti jñātvā vṛddhānāṃ matam abravīt ||<span class="pb" data-page="362">&lt;362&gt;</span></span></li>
        <li id="v5,12,3"><span class="verse-number">5,12.3</span><span class="verse-line">tatrārthapratyayadvāraṃ kṛtaṃ śabdanirūpaṇam |</span>                    <span class="verse-line">yair āsatāṃ tu te tāvat pratyakṣeṇa parīkṣyate ||</span></li>
        <li id="v5,12,4"><span class="verse-number">5,12.4</span><span class="verse-line">pratyakṣaṃ nāsamarthaṃ nastena cārthe 'vadhārite |</span>                    <span class="verse-line">na hetur balavān anyaḥ parīkṣyeta yatas tataḥ ||</span></li>
        <li id="v5,12,5"><span class="verse-number">5,12.5</span><span class="verse-line">tasmāc chrotraparicchinno yady arthaṃ gamayen na vā |</span>                    <span class="verse-line">sarvathā tasya śabdatvaṃ lokasiddhaṃ na hīyate ||</span></li>
        <li id="v5,12,6"><span class="verse-number">5,12.6</span><span class="verse-line">yadi tv arthagatau śaktir na syād asya tataḥ punaḥ |</span>                    <span class="verse-line">vastvantaraṃ prakalpyeta vinā śabdaprasiddhitaḥ ||</span></li>
        <li id="v5,12,7"><span class="verse-number">5,12.7</span><span class="verse-line">agnyādīn gamayanto 'pi śabdā dhūmādayo na hi |</span>                    <span class="verse-line">na vā 'pratyāyakatvāt syād ekavarṇeṣv aśabdatā ||</span></li>
        <li id="v5,12,8"><span class="verse-number">5,12.8</span><span class="verse-line">na ca prāgarthavijñānāś chotragrāhye na śabdadhīḥ |</span>                    <span class="verse-line">na cārthajñānataḥ paścād aśrautre 'pi ca śabdatā ||</span></li>
        <li id="v5,12,9"><span class="verse-number">5,12.9</span><span class="verse-line">parasparānapekṣāś ca śrotrabuddhyā svarūpataḥ |</span>                    <span class="verse-line">varṇā evāvagamyante na pūrvāparavastunī ||<span class="pb" data-page="363">&lt;363&gt;</span></span></li>
        <li id="v5,12,10"><span class="verse-number">5,12.10</span><span class="verse-line">alpīyasāpi yatnena śabdam uccaritaṃ matiḥ |</span>                    <span class="verse-line">yadi vā gṛhṇāti varṇaṃ vā sakalaṃ sphuṭam ||</span></li>
        <li id="v5,12,11"><span class="verse-number">5,12.11</span><span class="verse-line">pṛthaṅ na copalabhyante varṇasyāvayavāḥ kva cit |</span>                    <span class="verse-line">na ca varṇeṣv anusyūtā dṛśyante tantuvat paṭe ||</span></li>
        <li id="v5,12,12"><span class="verse-number">5,12.12</span><span class="verse-line">teṣām anupalabdheś ca na jñātā liṅgasaṅgatiḥ |</span>                    <span class="verse-line">nāgamas tatparaś cāsti nādṛṣṭe copamā kva cit ||</span></li>
        <li id="v5,12,13"><span class="verse-number">5,12.13</span><span class="verse-line">na cāpy anupapattiḥ syād varṇasyāvayavair vinā |</span>                    <span class="verse-line">yathānyāvayavānāṃ hi vināpy avayavāntaraiḥ ||</span></li>
        <li id="v5,12,14"><span class="verse-number">5,12.14</span><span class="verse-line">pratyakṣeṇāvabuddhaś ca varṇo 'vayavavarjitaḥ |</span>                    <span class="verse-line">kiṃ na syād, vyomavac cātra liṅgaṃ tadrahitā matiḥ ||</span></li>
        <li id="v5,12,15"><span class="verse-number">5,12.15</span><span class="verse-line">tadvac cāsyaikabuddhitvād deśabhede 'py abhinnatā |</span>                    <span class="verse-line">nanu bhedamatir na syāt, <span class="pb" data-page="364">&lt;364&gt;</span>  tavāpy ekatvadhīḥ kutaḥ ||</span></li>
        <li id="v5,12,16"><span class="verse-number">5,12.16</span><span class="verse-line">sāmānyeṣu mamaikā dhīs tadvyaktiṣu ca bhedadhīḥ |</span>                    <span class="verse-line">na hīṣṭaṃ bhedamātraṃ hi na syād ekatvadhīr yataḥ ||</span></li>
        <li id="v5,12,17"><span class="verse-number">5,12.17</span><span class="verse-line">vyaktes tāvan na sāmānyaṃ bhinnarūpaṃ pratīyate |</span>                    <span class="verse-line">varṇeṣv anyatra śabdatvān nānyac ced varṇa eva saḥ ||</span></li>
        <li id="v5,12,18"><span class="verse-number">5,12.18</span><span class="verse-line">sa eveti matir nāpi sādṛśyam, na ca tat kva cit |</span>                    <span class="verse-line">vināvayavasāmānyād varṇeṣv avayavā na ca ||</span></li>
        <li id="v5,12,19"><span class="verse-number">5,12.19</span><span class="verse-line">pratyakṣaviṣayatvāc ca nānyāpoho 'pi yujyate |</span>                    <span class="verse-line">vācakaś cātra liṅgaṃ vā na tadānīṃ pratīyate ||</span></li>
        <li id="v5,12,20"><span class="verse-number">5,12.20</span><span class="verse-line">gakārādiṣu sāmānyaṃ śabdatvaṃ kalpyate yathā |</span>                    <span class="verse-line">gotvaṃ ca śābaleyādau tathaitat kiṃ na kalpyate ||</span></li>
        <li id="v5,12,21"><span class="verse-number">5,12.21</span><span class="verse-line">śābaleyagakāradīn niṣpannān vyaktirūpataḥ |</span>                    <span class="verse-line">sāmānyadhīr na gṛhṇātīty ato jātir apīṣyate ||</span></li>
        <li id="v5,12,22"><span class="verse-number">5,12.22</span><span class="verse-line">na tu drutādibhede 'pi niṣpannā sampratīyate |</span>                    <span class="verse-line">gavyaktyantaravyāvṛttā gavyaktir aparā sphuṭā ||</span></li>
        <li id="v5,12,23"><span class="verse-number">5,12.23</span><span class="verse-line">tenaikatvena varṇasya buddhir ekopajāyate |<span class="pb" data-page="365">&lt;365&gt;</span></span>                    <span class="verse-line">viśeṣabuddhisadbhāvo bhaved vyañjakabhedataḥ ||</span></li>
        <li id="v5,12,24"><span class="verse-number">5,12.24</span><span class="verse-line">yathaiva tava gatvādi gamyamānaṃ drutādibhiḥ |</span>                    <span class="verse-line">viśeṣair api nānekam evaṃ varṇo 'pi no bhavet ||</span></li>
        <li id="v5,12,25"><span class="verse-number">5,12.25</span><span class="verse-line">tvayāpi vyañjakavyaktibhedād bhedo 'bhyupeyate |</span>                    <span class="verse-line">mamāpi vyañjakair nādair bhedabuddhir bhaviṣyati ||</span></li>
        <li id="v5,12,26"><span class="verse-number">5,12.26</span><span class="verse-line">tena yat prārthyate jāte tad varṇād eva labhyate |</span>                    <span class="verse-line">vyaktilabhyaṃ ca nādebhya iti gatvādidhīr yathā ||</span></li>
        <li id="v5,12,27"><span class="verse-number">5,12.27</span><span class="verse-line">kalpayitvāpi tatpaścād vibhutvaikatvanityatāḥ |</span>                    <span class="verse-line">pratyekavṛttitā cāsya bhaveyur mahataḥ śramāt ||</span></li>
        <li id="v5,12,28"><span class="verse-number">5,12.28</span><span class="verse-line">dvayasiddhas tu varṇātmā nityatvādi yathaiva ca |</span>                    <span class="verse-line">kalpitasyeṣyate tadvat siddhasyaivābhyupeyatām ||<span class="pb" data-page="366">&lt;366&gt;</span></span></li>
        <li id="v5,12,29"><span class="verse-number">5,12.29</span><span class="verse-line">pratyekasamavāye ca kleśo naiva bhaviṣyati |</span>                    <span class="verse-line">vyañjaneṣu ca dhībhedo naiva tādṛk pratīyate ||</span></li>
        <li id="v5,12,30"><span class="verse-number">5,12.30</span><span class="verse-line">dṛśyate 'janurāgeṇa bhedo yo nāma, tatra naḥ |</span>                    <span class="verse-line">vivedo 'sty eva na hy eṣa kevalānāṃ pratīyate ||</span></li>
        <li id="v5,12,31"><span class="verse-number">5,12.31</span><span class="verse-line">akṣv apy evaṃ paropādhir drutādipratyayo yathā |</span>                    <span class="verse-line">varṇā ''śritatvād varṇatvavyañjanapratyayo yathā ||</span></li>
        <li id="v5,12,32"><span class="verse-number">5,12.32</span><span class="verse-line">gakāro 'tyantaniṣkṛṣṭagatvādhāro na gamyate |</span>                    <span class="verse-line">gānyabuddhyanirūpyatvāt paraiḥ kalpitagatvavat ||</span></li>
        <li id="v5,12,33"><span class="verse-number">5,12.33</span><span class="verse-line">avastutvena sādhyatvān niṣedhād dhetusādhyayoḥ |</span>                    <span class="verse-line">sapakṣe 'nyatarāsiddhir na doṣāyātra jāyate ||</span></li>
        <li id="v5,12,34"><span class="verse-number">5,12.34</span><span class="verse-line">varṇatvāc cāpi sādhyo 'yaṃ yakārādivad eva ca |</span>                    <span class="verse-line">vyatirekasya cādṛṣṭer nātra dṛṣṭaṃ nirvartakam ||<span class="pb" data-page="367">&lt;367&gt;</span></span></li>
        <li id="v5,12,35"><span class="verse-number">5,12.35</span><span class="verse-line">gotvādivāraṇe tv eva dṛṣṭabādhaḥ sphuṭo bhavet |</span>                    <span class="verse-line">nānyathā hi matis tatra syāt sāmānyaviśeṣayoḥ ||</span></li>
        <li id="v5,12,36"><span class="verse-number">5,12.36</span><span class="verse-line">na cāpy atraikavastutve bhedo vyañjakabhedataḥ |</span>                    <span class="verse-line">na piṇḍavyatirekeṇa vyañjako 'tra dhvanir yathā ||</span></li>
        <li id="v5,12,37"><span class="verse-number">5,12.37</span><span class="verse-line">piṇḍavyaṅgyaiva gotvādir jātir nityaṃ pratīyate |</span>                    <span class="verse-line">tena bhinneṣu piṇḍeṣu jātir ekā pratīyate ||</span></li>
        <li id="v5,12,38"><span class="verse-number">5,12.38</span><span class="verse-line">nanu yasya dvayaṃ śrotraṃ tasya buddhidvayaṃ bhavet |</span>                    <span class="verse-line">bhavato 'tīndriyatvāt tu kathaṃ nādair viśeṣadhīḥ ||</span></li>
        <li id="v5,12,39"><span class="verse-number">5,12.39</span><span class="verse-line">nādena saṃskṛtāc chrotrād yadā śabdaḥ pratīyate |</span>                    <span class="verse-line">tadupaśleṣas tat asya bodhaṃ ke cit pracakṣate ||</span></li>
        <li id="v5,12,40"><span class="verse-number">5,12.40</span><span class="verse-line">naiva vā grahaṇaṃ teṣāṃ śabde buddhis tu tadvaśāt |<span class="pb" data-page="368">&lt;368&gt;</span></span>                    <span class="verse-line">saṃskārānukṛteḥ so 'pi mahatvādyavabudhyate ||</span></li>
        <li id="v5,12,41"><span class="verse-number">5,12.41</span><span class="verse-line">madhuraṃ tiktarūpeṇa śvetaṃ pītatayā tathā |</span>                    <span class="verse-line">gṛhṇanti pittadoṣeṇa viṣayaṃ bhrāntacetasaḥ ||</span></li>
        <li id="v5,12,42"><span class="verse-number">5,12.42</span><span class="verse-line">tathā vegena dhāvanto nāvyārūḍhāś ca gacchataḥ |</span>                    <span class="verse-line">parvatādīn vijānanti bhrameṇa bhramataś ca tān ||</span></li>
        <li id="v5,12,43"><span class="verse-number">5,12.43</span><span class="verse-line">maṇḍūkavasayāktākṣā vaṃśānuragabuddhibhiḥ |</span>                    <span class="verse-line">vyaktyalpatvamahattvābhyāṃ sāmānyaṃ ca tadāśrtayam ||</span></li>
        <li id="v5,12,44"><span class="verse-number">5,12.44</span><span class="verse-line">gṛhṇanti yadvadetāni nimittagrahaṇād vinā |</span>                    <span class="verse-line">vyañjakasthamabudhvaiva vyaṅgye bhrāntir bhaviṣyati ||</span></li>
        <li id="v5,12,45"><span class="verse-number">5,12.45</span><span class="verse-line">varṇāntaratvam evāhuḥ ke cid dīrghapluptādiṣu |</span>                    <span class="verse-line">na hi drutādivat tatra prayoho nāntarīyakaḥ ||</span></li>
        <li id="v5,12,46"><span class="verse-number">5,12.46</span><span class="verse-line">tathā ca sati sāmānyaṃ triṣvatvaṃ kaiś cid iṣyate |</span>                    <span class="verse-line">sāmānyakalpanā tv anyair na yuktety abhidhīyate ||<span class="pb" data-page="369">&lt;369&gt;</span></span></li>
        <li id="v5,12,47"><span class="verse-number">5,12.47</span><span class="verse-line">atvam ity ucyamānaṃ hi na dīrghaplutayor bhavet |</span>                    <span class="verse-line">ātvaṃ na hrasvaplutayos traimātryaṃ na ca pūrvayoḥ ||</span></li>
        <li id="v5,12,48"><span class="verse-number">5,12.48</span><span class="verse-line">sarvasādhāraṇatvena tad vijñātuṃ na śakyate |</span>                    <span class="verse-line">pratyekaṃ śābaleyādirūpe gotvaṃ yathā sphuṭam ||</span></li>
        <li id="v5,12,49"><span class="verse-number">5,12.49</span><span class="verse-line">avarṇakulaśabdo 'pi sthānasāmyād vanādivat |</span>                    <span class="verse-line">samudāyārthavācīti na jātivacano bhavet ||</span></li>
        <li id="v5,12,50"><span class="verse-number">5,12.50</span><span class="verse-line">svato hrasvādibhedas tu nityavāde virudhyate |</span>                    <span class="verse-line">sarvadā yasya sadbhāvaḥ sa kathaṃ mātrikaḥ svayam ||</span></li>
        <li id="v5,12,51"><span class="verse-number">5,12.51</span><span class="verse-line">tasmād uccāraṇaṃ tasya mātrākālaṃ pratīyate |</span>                    <span class="verse-line">dvimātraṃ vā trimātraṃ ā na varṇo mātrikaḥ svayam ||</span></li>
        <li id="v5,12,52"><span class="verse-number">5,12.52</span><span class="verse-line">dīrghāder nanv anaṅgatvaṃ vācakādharmato bhavet |</span>                    <span class="verse-line">itthaṃ pratīyamānāḥ syur varṇā na pratipādakāḥ ||</span></li>
        <li id="v5,12,53"><span class="verse-number">5,12.53</span><span class="verse-line">yādṛśāt pūrvadṛṣṭo 'sāv artho gamyate tādṛśāt |</span>                    <span class="verse-line">bhrāntyā kathaṃ pratītiś cet, <span class="pb" data-page="370">&lt;370&gt;</span>  nāsāv artham iti prati ||</span></li>
        <li id="v5,12,54"><span class="verse-number">5,12.54</span><span class="verse-line">yathāśvādijavaḥ puṃsāṃ kāryāṅgatvaṃ prakalpayet |</span>                    <span class="verse-line">paradharmo 'pi varṇānāṃ dhvanidharmās tathaiva naḥ ||</span></li>
        <li id="v5,12,55"><span class="verse-number">5,12.55</span><span class="verse-line">nanu dīrghādyanityatvād anityo vācako bhavet |</span>                    <span class="verse-line">ānupūrvīvad evāsya parihāro bhaviṣyati ||</span></li>
        <li id="v5,12,56"><span class="verse-number">5,12.56</span><span class="verse-line">tathodāttādibhedānāṃ saṃskāravaśagā matiḥ |</span>                    <span class="verse-line">teṣāṃ dīrghādivad bhedo na kadā cit pratīyate ||</span></li>
        <li id="v5,12,57"><span class="verse-number">5,12.57</span><span class="verse-line">tatraikavarṇarūpatve bhedo 'pi syād drutādivat |<span class="pb" data-page="371">&lt;371&gt;</span></span>                    <span class="verse-line">nātra varṇāntaravyaktir iva dhvanyantarodbhavaḥ ||</span></li>
        <li id="v5,12,58"><span class="verse-number">5,12.58</span><span class="verse-line">ta eva mṛdutīvratvaśīghratvādisamanvitāḥ |</span>                    <span class="verse-line">abhede cāpi varṇasya dhvanīnāṃ dviprakāratā ||</span></li>
        <li id="v5,12,59"><span class="verse-number">5,12.59</span><span class="verse-line">ke cit svarūpabodhārthāḥ ke cid bodhānuvartinaḥ |</span>                    <span class="verse-line">yugapatkramarūpeṇa saṃskārotpādahetavaḥ ||</span></li>
        <li id="v5,12,60"><span class="verse-number">5,12.60</span><span class="verse-line">tatra dīrghādibodhaḥ syāt pūrveṣāṃ pracayo yadā |</span>                    <span class="verse-line">varṇātmaiva hi kālena tāvatā taiḥ pratīyate ||</span></li>
        <li id="v5,12,61"><span class="verse-number">5,12.61</span><span class="verse-line">yugapatpracitais taiś ca syād udāttādikalpanā |</span>                    <span class="verse-line">pracaye tv itareṣāṃ syād vatibhedo drutādikaḥ ||<span class="pb" data-page="372">&lt;372&gt;</span></span></li>
        <li id="v5,12,62"><span class="verse-number">5,12.62</span><span class="verse-line">varṇātmanyavabuddhe 'pi tadrūpām eva te matim |</span>                    <span class="verse-line">śanair utpādayanti, iti nānyo varṇaḥ pratīyate ||</span></li>
        <li id="v5,12,63"><span class="verse-number">5,12.63</span><span class="verse-line">vyaktyākṛtikṛto bhedo yady apy ekāntato bhavet |</span>                    <span class="verse-line">varṇeṣu jaimineḥ pakṣas tathāpi na virudhyate ||</span></li>
        <li id="v5,12,64"><span class="verse-number">5,12.64</span><span class="verse-line">nityatvayatnaḥ sarvo 'pi gatvādiṣu bhaviṣyati |</span>                    <span class="verse-line">gakārādivacaś caitat teṣv eva na virotsyate ||</span></li>
        <li id="v5,12,65"><span class="verse-number">5,12.65</span><span class="verse-line">vicchinnayatnavyaṅgyaiś ca nityaiḥ sarvagatair api |</span>                    <span class="verse-line">vyatiriktapadārambho varṇair nātropapadyate ||</span></li>
        <li id="v5,12,66"><span class="verse-number">5,12.66</span><span class="verse-line">anārabdhe ca gośabde gośabdatvaṃ kathaṃ bhavet |</span>                    <span class="verse-line">varṇasāmānyavac cāpi na tatkalpanam arhati ||<span class="pb" data-page="373">&lt;373&gt;</span></span></li>
        <li id="v5,12,67"><span class="verse-number">5,12.67</span><span class="verse-line">varṇātmanām abhedāc ca siddhā sāmānyadhīr api |</span>                    <span class="verse-line">samudāyo 'pi tebhyo 'syo vāraṇīyo 'nayā diśā ||</span></li>
        <li id="v5,12,68"><span class="verse-number">5,12.68</span><span class="verse-line">abhedasamudāyas tu teṣāṃ dharmo na duṣyati |</span>                    <span class="verse-line">teṣām asti hi sāmarthyam arthapratyāyanaṃ prati ||</span></li>
        <li id="v5,12,69"><span class="verse-number">5,12.69</span><span class="verse-line">yāvanto yādṛśo ye ca yadarthapratipādane |</span>                    <span class="verse-line">varṇāḥ prajñātasāmarthyāste tathivāvabodhakāḥ ||</span></li>
        <li id="v5,12,70"><span class="verse-number">5,12.70</span><span class="verse-line">teṣāṃ tu guṇabhūtānām arthapratyāyanaṃ prati |</span>                    <span class="verse-line">sāhityam ekakartrādikramaś cāpi vivakṣitaḥ ||</span></li>
        <li id="v5,12,71"><span class="verse-number">5,12.71</span><span class="verse-line">kartraikatve nimitte ca krame sati niyāmakam |</span>                    <span class="verse-line">prayuñjānasya yat pūrvaṃ vṛddhebhyaḥ kramadarśanam ||<span class="pb" data-page="374">&lt;374&gt;</span></span></li>
        <li id="v5,12,72"><span class="verse-number">5,12.72</span><span class="verse-line">yaugapadyaṃ tv aśakyatvān naiva teṣām ihāśritam |</span>                    <span class="verse-line">kartṛbhedaś ca tatra syāt, na caivaṃ dṛśyate 'bhidhā ||</span></li>
        <li id="v5,12,73"><span class="verse-number">5,12.73</span><span class="verse-line">yugapad dṛśyasāmarthyā naiva śaktāḥ krame yathā |</span>                    <span class="verse-line">bhāvās tathā krame śaktā yaugapadye na śaknuyuḥ ||</span></li>
        <li id="v5,12,74"><span class="verse-number">5,12.74</span><span class="verse-line">dṛṣṭaś ca pūrṇamāsādeḥ kramaḥ saṃhatyakāriṇaḥ |</span>                    <span class="verse-line">abhyāsānāṃ ca loke 'pi svādhyāyagrahaṇādiṣu ||</span></li>
        <li id="v5,12,75"><span class="verse-number">5,12.75</span><span class="verse-line">sādhanāditrayāṇāṃ ca vyāpārasyaikakālatā |</span>                    <span class="verse-line">sarvatrāstīti neha syād upālambhaḥ kramaṃ prati ||</span></li>
        <li id="v5,12,76"><span class="verse-number">5,12.76</span><span class="verse-line">niṣpannā eva dṛśyante vyāpārāḥ sarva eva hi |</span>                    <span class="verse-line">sūkṣmā vyāpārabhedās tu dṛśyate na kadā cana ||<span class="pb" data-page="375">&lt;375&gt;</span></span></li>
        <li id="v5,12,77"><span class="verse-number">5,12.77</span><span class="verse-line">ekasādhanasāṃsthāś ca vyāpārāvayavā yadā |</span>                    <span class="verse-line">svarūpato nirīkṣyante yaugapadyam asat tadā ||</span></li>
        <li id="v5,12,78"><span class="verse-number">5,12.78</span><span class="verse-line">kiṃ punar bahavo bhinnā bhinnasādhanasaṃśritāḥ |</span>                    <span class="verse-line">bhaveyur yaugapadyena vyāpārāḥ kramavartinaḥ ||</span></li>
        <li id="v5,12,79"><span class="verse-number">5,12.79</span><span class="verse-line">yadā tv ādyaparispandād prabhṛtyā phalalābhataḥ |</span>                    <span class="verse-line">kriyā pūrvaparībhūtā lakṣyate varttate tadā ||</span></li>
        <li id="v5,12,80"><span class="verse-number">5,12.80</span><span class="verse-line">tenātrāpi vivakṣātaḥ prabhṛtyā 'rthāvabodhanāt |</span>                    <span class="verse-line">sākalyenekṣyamāṇe syād vyāpāre varttamānatā ||</span></li>
        <li id="v5,12,81"><span class="verse-number">5,12.81</span><span class="verse-line">pratyekaṃ ye punas tatra vyāpārās tannirūpaṇam |</span>                    <span class="verse-line">phalāniṣpattito na syān nāstitvaṃ na ca tāvatā ||</span></li>
        <li id="v5,12,82"><span class="verse-number">5,12.82</span><span class="verse-line">phalānumeyatāyāṃ ca vyāpārasya phalaṃ prati |</span>                    <span class="verse-line">kārakāṇāṃ yathāsthānaṃ vyāpāre vartamānatā ||<span class="pb" data-page="376">&lt;376&gt;</span></span></li>
        <li id="v5,12,83"><span class="verse-number">5,12.83</span><span class="verse-line">avaśyam bhāvinī nityaṃ pratyāsattiś ca kasya cit |</span>                    <span class="verse-line">na tāvatā vyapetatvāt itareṣām anaṅgatā ||</span></li>
        <li id="v5,12,84"><span class="verse-number">5,12.84</span><span class="verse-line">dvyantaraikāntaratvena gakārau kārayor dhruvam |</span>                    <span class="verse-line">arthaṃ pratyāyane śaktis tatra sthau gamakau yataḥ ||</span></li>
        <li id="v5,12,85"><span class="verse-number">5,12.85</span><span class="verse-line">yathā visarjanīyasya vyavadhāne na śaktatā |</span>                    <span class="verse-line">tathaivetarayoḥ śaktir ānantarye na vidyate ||</span></li>
        <li id="v5,12,86"><span class="verse-number">5,12.86</span><span class="verse-line">na ca yatraikaśo 'śaktis tatra sarveṣv aśaktatā |</span>                    <span class="verse-line">tathā hy aṅgāni dṛśyante śālyādivahanādiṣu ||</span></li>
        <li id="v5,12,87"><span class="verse-number">5,12.87</span><span class="verse-line">śaktis tatrāsti kā cid dhi vahane sā samṛddhyate |</span>                    <span class="verse-line">saṅghātena tu varṇānāṃ pratyekaṃ kā cidīkṣyate ||</span></li>
        <li id="v5,12,88"><span class="verse-number">5,12.88</span><span class="verse-line">na hy arthāvayavaḥ kaś cit pratyekaṃ taiḥ pratīyate |</span>                    <span class="verse-line">samastasyātha vā kaś cid bodhaleśo 'tra jāyate ||</span></li>
        <li id="v5,12,89"><span class="verse-number">5,12.89</span><span class="verse-line">rathasyāpi tu yat kāryaṃ śālyādivahanaṃ na tat |<span class="pb" data-page="377">&lt;377&gt;</span></span>                    <span class="verse-line">pratyekaṃ dṛśyate kiñ cin manāg api yathehitam ||</span></li>
        <li id="v5,12,90"><span class="verse-number">5,12.90</span><span class="verse-line">atha yatkiñcid ucyeta vahane tad ihāpi naḥ |</span>                    <span class="verse-line">svātmapratyayahetutvaṃ varṇeṣv arthe 'pi vā kva cit ||</span></li>
        <li id="v5,12,91"><span class="verse-number">5,12.91</span><span class="verse-line">yasyānavayavaḥ sphoṭo vyajyate varṇabuddhibhiḥ |</span>                    <span class="verse-line">so 'pi paryanuyogena vaivaitena vimucyate ||</span></li>
        <li id="v5,12,92"><span class="verse-number">5,12.92</span><span class="verse-line">tatrāpi prativarṇaṃ hi padasphoṭo na gamyate |</span>                    <span class="verse-line">na cāvayavaśo vyaktis tadabhāvān na cātra śrīḥ ||</span></li>
        <li id="v5,12,93"><span class="verse-number">5,12.93</span><span class="verse-line">pratyekaṃ cāpy aśaktānāṃ samudāye 'py aśaktayā |</span>                    <span class="verse-line">tatra yaḥ parihāras te sa no 'trāpi bhaviṣyati ||<span class="pb" data-page="378">&lt;378&gt;</span></span></li>
        <li id="v5,12,94"><span class="verse-number">5,12.94</span><span class="verse-line">sadbhāvavyatirekau ca tathāvayavavarjanam |</span>                    <span class="verse-line">tavādhikaṃ bhavet tasmād yatno 'sāv arthabuddhiṣu ||</span></li>
        <li id="v5,12,95"><span class="verse-number">5,12.95</span><span class="verse-line">nānyathānupapattiś ca bhaved arthamatiṃ prati |</span>                    <span class="verse-line">tad evāsyā nimittaṃ syāj jāyate yadanantaram ||</span></li>
        <li id="v5,12,96"><span class="verse-number">5,12.96</span><span class="verse-line">sā ca varṇadvayajñāne 'tīte 'ntyajñānataḥ parā |</span>                    <span class="verse-line">bhavatītīdṛg evāsyā nimittam avakalpate ||</span></li>
        <li id="v5,12,97"><span class="verse-number">5,12.97</span><span class="verse-line">vinā saṃskārakalpena tadanantaravṛttitaḥ |</span>                    <span class="verse-line">kṛtānugrahasāmarthyo varṇo 'ntyaḥ pratipādakaḥ ||</span></li>
        <li id="v5,12,98"><span class="verse-number">5,12.98</span><span class="verse-line">eṣa eva tu saṃskāra iti ke cit pracakṣate |</span>                    <span class="verse-line">adṛṣṭakalpanātītaṃ tāvan mātraṃ hi dṛśyate ||</span></li>
        <li id="v5,12,99"><span class="verse-number">5,12.99</span><span class="verse-line">atha vā vāsanaivāstu saṃskāraḥ, sarva eva hi |</span>                    <span class="verse-line">dṛḍhajñānagṛhīte 'rthe saṃskāro 'stīti manvate ||<span class="pb" data-page="379">&lt;379&gt;</span></span></li>
        <li id="v5,12,100"><span class="verse-number">5,12.100</span><span class="verse-line">tasyārthabuddhihetutve visaṃvādo 'sya nirṇaye |</span>                    <span class="verse-line">tadbhāvabhāvitāhetur anyatreva pratīyate ||</span></li>
        <li id="v5,12,101"><span class="verse-number">5,12.101</span><span class="verse-line">saṃskāre niṣpramāṇe tu pūrvavṛttattvakalpanam |</span>                    <span class="verse-line">niṣpramāṇakam eveti nānugrahaphalaṃ bhavet ||</span></li>
        <li id="v5,12,102"><span class="verse-number">5,12.102</span><span class="verse-line">yady api smṛtihetutvaṃ saṃskārasya vyavasthitam |</span>                    <span class="verse-line">kāryāntareṣu sāmarthyaṃ na tasya pratiṣidhyate ||</span></li>
        <li id="v5,12,103"><span class="verse-number">5,12.103</span><span class="verse-line">tena saṃskārasadbhāvo nānenaivaṃ prakalpyate |</span>                    <span class="verse-line">tasyārthabuddhihetutvam adṛṣṭaṃ kevalaṃ kṛtam ||</span></li>
        <li id="v5,12,104"><span class="verse-number">5,12.104</span><span class="verse-line">śabdapakṣe 'pi tac caitad adṛṣṭatvān na mucyate |</span>                    <span class="verse-line">kāryabodhanaśaktatvaṃ tulyaṃ saṃskāraśabdayoḥ ||</span></li>
        <li id="v5,12,105"><span class="verse-number">5,12.105</span><span class="verse-line">kṣīṇārthāpattir evaṃ ca na sphoṭaṃ parikalpayet |</span>                    <span class="verse-line">saṃskārakalpanā pūrvam avaśyam bhāvinī hi te ||</span></li>
        <li id="v5,12,106"><span class="verse-number">5,12.106</span><span class="verse-line">dhvanibhyo 'py aparas tāvan neṣyetārthamatiṃ prati |</span>                    <span class="verse-line">te vā yady upalabhyeran varṇāḥ pratyakṣato na ca ||<span class="pb" data-page="380">&lt;380&gt;</span></span></li>
        <li id="v5,12,107"><span class="verse-number">5,12.107</span><span class="verse-line">varṇānāṃ yaugapadyena yadi cāvaśyam arthitā |</span>                    <span class="verse-line">nityatvāt sarvadā tat syān na tu kāraṇatā tathā ||</span></li>
        <li id="v5,12,108"><span class="verse-number">5,12.108</span><span class="verse-line">itthaṃ kramagṛhītānāṃ yugapad yātha vā parā |</span>                    <span class="verse-line">sthitiḥ sā kāraṇaṃ tu syān nityam arthadhiyaṃ prati ||</span></li>
        <li id="v5,12,109"><span class="verse-number">5,12.109</span><span class="verse-line">yad vā pratyakṣataḥ pūrvaṃ kramajñāneṣu yat param |</span>                    <span class="verse-line">samastavarṇavijñānaṃ tadarthajñānakāraṇam ||</span></li>
        <li id="v5,12,110"><span class="verse-number">5,12.110</span><span class="verse-line">tatra jñāne ca varṇānāṃ yaugapadyaṃ pratīyate |</span>                    <span class="verse-line">nāvaśyaṃ yaugapadyena pratyakṣasthena tad bhavet ||</span></li>
        <li id="v5,12,111"><span class="verse-number">5,12.111</span><span class="verse-line">citrarūpāṃ cā tāṃ buddhiṃ sadasadvarṇagocarām |</span>                    <span class="verse-line">ke cid āhur yathā varṇo gṛhyate 'ntaḥ pade pade ||</span></li>
        <li id="v5,12,112"><span class="verse-number">5,12.112</span><span class="verse-line">antyavarṇe 'pi vijñāte pūrvasaṃskārakāritam |</span>                    <span class="verse-line">smaraṇaṃ yaugapadyena sarveṣv anye pracakṣate ||</span></li>
        <li id="v5,12,113"><span class="verse-number">5,12.113</span><span class="verse-line">sarveṣu caivam artheṣu mānasaṃ sarvavādinām |</span>                    <span class="verse-line">iṣṭaṃ samuccayajñānaṃ kramajñāneṣu satsv api ||<span class="pb" data-page="381">&lt;381&gt;</span></span></li>
        <li id="v5,12,114"><span class="verse-number">5,12.114</span><span class="verse-line">na cet tadābhyupeyeta kramadṛṣṭeṣu naiva hi |</span>                    <span class="verse-line">śatādirūpaṃ jāyeta tatsamuccayadarśanam ||</span></li>
        <li id="v5,12,115"><span class="verse-number">5,12.115</span><span class="verse-line">tena śrotramanobhyāṃ syāt kramād varṇeṣu yady api |</span>                    <span class="verse-line">pūrvajñānaṃ parastāt tu yugapat smaraṇaṃ bhavet ||</span></li>
        <li id="v5,12,116"><span class="verse-number">5,12.116</span><span class="verse-line">tadārūḍhās tato varṇā na dūre 'rthāvabodhanāt |</span>                    <span class="verse-line">śabdārthamatis tena laukikair abhidhīyate ||</span></li>
        <li id="v5,12,117"><span class="verse-number">5,12.117</span><span class="verse-line">citrabuddhyānayā bhrāntyā varṇebhyo vyatirekataḥ |</span>                    <span class="verse-line">paścād gaur iti vijñānaṃ pratyakṣaṃ kaiś cid iṣyate ||</span></li>
        <li id="v5,12,118"><span class="verse-number">5,12.118</span><span class="verse-line">vailakṣaṇyaṃ tu tasyeṣṭam ekaikajñānataḥ sphuṭam |</span>                    <span class="verse-line">varṇarūpāvabodhāt tu na tadarthāntaraṃ bhavet ||</span></li>
        <li id="v5,12,119"><span class="verse-number">5,12.119</span><span class="verse-line">yadi cārthāntaratvaṃ syād ekaikasmād trayasya tat |</span>                    <span class="verse-line">varṇatrayaparityāge buddhir nānyatra jāyate ||</span></li>
        <li id="v5,12,120"><span class="verse-number">5,12.120</span><span class="verse-line">gaur ity ekamatitvaṃ tu naivāsmābhir nivāryate |</span>                    <span class="verse-line">tadgrāhyaikārthatābhyāṃ ca śabde syād ekatāmatiḥ ||<span class="pb" data-page="382">&lt;382&gt;</span></span></li>
        <li id="v5,12,121"><span class="verse-number">5,12.121</span><span class="verse-line">śaidhyād alpāntaratvāc ca gośabde sābhaved api |</span>                    <span class="verse-line">devadattādiśabdeṣu sphuṭo bhedaḥ pratīyate ||</span></li>
        <li id="v5,12,122"><span class="verse-number">5,12.122</span><span class="verse-line">na gauṇaḥ śabda ity evaṃ granthasambandhanaṃ bhavet |</span>                    <span class="verse-line">asy akṣareṣu hetutvaṃ tatparaṃ vacanaṃ hi tat ||</span></li>
        <li id="v5,12,123"><span class="verse-number">5,12.123</span><span class="verse-line">śabdād iti ca hetutvaṃ pañcamyātrābhidhīyate |</span>                    <span class="verse-line">bhavatpakṣe 'pi caikāntāj jñānena vyavadhir bhavet ||</span></li>
        <li id="v5,12,124"><span class="verse-number">5,12.124</span><span class="verse-line">gauṇo 'nyathā prasiddho vā prayujyetānyathā yadi |</span>                    <span class="verse-line">na cānyādṛṅnimittatvaṃ kasya cit sampratīyate ||</span></li>
        <li id="v5,12,125"><span class="verse-number">5,12.125</span><span class="verse-line">svavyāpāravyavāyo hi sarvasminn eva kārake |</span>                    <span class="verse-line">dṛṣṭo vyāpāra īdṛk tu śabdasyety avyavetatā ||</span></li>
        <li id="v5,12,126"><span class="verse-number">5,12.126</span><span class="verse-line">gakārāder yadā cānyo na loke śabda ucyate |</span>                    <span class="verse-line">tadā tasmāt pratīte 'rthe śabdād iti kathaṃ bhavet ||<span class="pb" data-page="383">&lt;383&gt;</span></span></li>
        <li id="v5,12,127"><span class="verse-number">5,12.127</span><span class="verse-line">śabdajñānādisaṃskāravyaktasphoṭakṛte 'tha vā |</span>                    <span class="verse-line">pratyaye śabdajanyatvam iti gauṇaṃ prasajyate ||</span></li>
        <li id="v5,12,128"><span class="verse-number">5,12.128</span><span class="verse-line">saṃskārajananārthaṃ ca na śabdoccāraṇaṃ matam |</span>                    <span class="verse-line">arthapratītim uddiśya prayuktasya kramādayam ||</span></li>
        <li id="v5,12,129"><span class="verse-number">5,12.129</span><span class="verse-line">tasmāt tādarthyataḥ śabdaḥ phalena vyapadiśyate |</span>                    <span class="verse-line">samuccayāvabodhe tu vyavadhānaṃ na kena cit ||</span></li>
        <li id="v5,12,130"><span class="verse-number">5,12.130</span><span class="verse-line">yadi cāpūrvasaṃskāra itikartavyateṣyate |</span>                    <span class="verse-line">varṇo 'ntyo gamakas tasya śabdatvān mudhyatā bhavet ||</span></li>
        <li id="v5,12,131"><span class="verse-number">5,12.131</span><span class="verse-line">varṇā vā dhvanayo vāpi sphoṭaṃ na padavākyayoḥ |</span>                    <span class="verse-line">vyañjanti vyañjakatvena yathā dīpaprabhādayaḥ ||</span></li>
        <li id="v5,12,132"><span class="verse-number">5,12.132</span><span class="verse-line">sattvād ghaṭādivac ceti sādhanāni yathāruci |</span>                    <span class="verse-line">laukikavyatirekeṇa kalpite 'rthe bhavanti hi ||</span></li>
        <li id="v5,12,133"><span class="verse-number">5,12.133</span><span class="verse-line">nārthasya vācakaḥ sphoṭo varṇebhyo vyatirekataḥ |</span>                    <span class="verse-line">ghaṭāvivat, na dṛṣṭena virodho dharmasiddhitaḥ ||<span class="pb" data-page="384">&lt;384&gt;</span></span></li>
        <li id="v5,12,134"><span class="verse-number">5,12.134</span><span class="verse-line">pratiṣedhet tu yo varṇān tajjñānānantarodbhavān |</span>                    <span class="verse-line">dṛṣṭabādho bhavet tasya śaśicandraniṣedhavat ||</span></li>
        <li id="v5,12,135"><span class="verse-number">5,12.135</span><span class="verse-line">varṇotthā vārthadhīreṣā tajjñānānantarodbhavā |</span>                    <span class="verse-line">yedṛśī sā tadutthā hi dhūmāder iva bahnidhīḥ ||</span></li>
        <li id="v5,12,136"><span class="verse-number">5,12.136</span><span class="verse-line">dīpavad vā gakārādir gavādeḥ pratipādakaḥ |</span>                    <span class="verse-line">dhruvaṃ pratīyamānatvāt, tatpūrvaṃ pratipādanāt ||</span></li>
        <li id="v5,12,137"><span class="verse-number">5,12.137</span><span class="verse-line">varṇātiriktaḥ pratiṣidhyamānaḥ padeṣu mandaṃ phalam ādadhāti |</span>                    <span class="verse-line">kāryāṇi vākyāvayavāśrayāṇi satyāni katuṃ kṛta eṣa yatnaḥ ||</span></li>
      </ol>
      <h1 id="section_5,13_ākṛtivāda_AKV">Chapter 5,13 ākṛtivāda AKV</h1>
      <ol class="verses" start="1">
        <li id="v5,13,1"><span class="verse-number">5,13.1</span><span class="verse-line">ākṛtivyatirikte 'rthe sambandho nityatāsya ca |</span>                    <span class="verse-line">na sidhyetām iti jñātvā tad vācyatvam ihocyate ||</span></li>
        <li id="v5,13,2"><span class="verse-number">5,13.2</span><span class="verse-line">tatsadbhāvaprasiddhyartham atra tāvat prayatyate |</span>                    <span class="verse-line">vācyatve vakṣyate yuktir vyaktyā saha balābale ||</span></li>
        <li id="v5,13,3"><span class="verse-number">5,13.3</span><span class="verse-line">jātim evākṛtiṃ prāhur vyaktir ākriyate yayā |</span>                    <span class="verse-line">sāmānyaṃ tac ca piṇḍānām ekabuddhinibandhanam ||</span></li>
        <li id="v5,13,4"><span class="verse-number">5,13.4</span><span class="verse-line">tannimittaṃ ca yatkiñcit sāmānyaṃ śabdagocaram |</span>                    <span class="verse-line">sarva evecchatīty evam avirodho 'tra vādinām ||<span class="pb" data-page="386">&lt;386&gt;</span></span></li>
        <li id="v5,13,5"><span class="verse-number">5,13.5</span><span class="verse-line">sarvavastuṣu buddhiś ca vyāvṛttyanugamātmikā |</span>                    <span class="verse-line">jāyate dvyātmatvena vinā sā ca na siddhyati ||</span></li>
        <li id="v5,13,6"><span class="verse-number">5,13.6</span><span class="verse-line">viśeṣamātra iṣṭe ca na sāmānyamatir bhavet |</span>                    <span class="verse-line">sāmānyamātrabodhe tu nirnimittā viśeṣadhīḥ ||</span></li>
        <li id="v5,13,7"><span class="verse-number">5,13.7</span><span class="verse-line">na cāpy anyatarā bhrāntir upacāreṇa ceṣyate |</span>                    <span class="verse-line">dṛḍhatvāt sarvadā buddher bhrāntis tadbhrāntivādinām ||</span></li>
        <li id="v5,13,8"><span class="verse-number">5,13.8</span><span class="verse-line">mukhyayoś cāpy adṛṣṭatvān nopacāreṇa kalpanā |</span>                    <span class="verse-line">bāhyārthaviṣayatvaṃ ca buddhīnāṃ pratipāditam ||</span></li>
        <li id="v5,13,9"><span class="verse-number">5,13.9</span><span class="verse-line">anyonyāpekṣitā nityaṃ syāt sāmānyaviśeṣayoḥ |</span>                    <span class="verse-line">viśeṣāṇāṃ ca sāmānyaṃ te ca tasya bhavanti hi ||<span class="pb" data-page="387">&lt;387&gt;</span></span></li>
        <li id="v5,13,10"><span class="verse-number">5,13.10</span><span class="verse-line">nirviśeṣaṃ na sāmānyaṃ bhavec chaśaviṣāṇavat |</span>                    <span class="verse-line">sāmānyarahitatvāc ca viśeṣās tadvad eva hi ||</span></li>
        <li id="v5,13,11"><span class="verse-number">5,13.11</span><span class="verse-line">tadanātmakarūpeṇa hetū vācyāvimau punaḥ |</span>                    <span class="verse-line">tena tātyantabhedo 'pi syāt sāmānyaviśeṣayoḥ ||</span></li>
        <li id="v5,13,12"><span class="verse-number">5,13.12</span><span class="verse-line">sāmānyabuddhiśaktitvaṃ viśeṣeṣv eva yo vadet |</span>                    <span class="verse-line">vinā vastvantarāt, tena vācyā śaktis tu kīdṛśī ||</span></li>
        <li id="v5,13,13"><span class="verse-number">5,13.13</span><span class="verse-line">grāhyā kiṃ vāpy asambodhā bhinnaikā vā tathaiva ca |</span>                    <span class="verse-line">gṛhyate yadi saikā ca jātir evānyaśabdikā ||</span></li>
        <li id="v5,13,14"><span class="verse-number">5,13.14</span><span class="verse-line">bhaven nirviṣayā buddhir yadi śaktir na gṛhyate |</span>                    <span class="verse-line">na hi sadbhāvamātreṇa viśayaḥ kaś cid iṣyate ||<span class="pb" data-page="388">&lt;388&gt;</span></span></li>
        <li id="v5,13,15"><span class="verse-number">5,13.15</span><span class="verse-line">parasparavibhinnatvād viśeṣā naikabuddhibhiḥ |</span>                    <span class="verse-line">gṛhyante viṣayāsattvāc chaktiś caiṣāṃ na vidyate ||</span></li>
        <li id="v5,13,16"><span class="verse-number">5,13.16</span><span class="verse-line">bhinnatve vāpi śaktīnām ekabuddhir na labhyate |</span>                    <span class="verse-line">viśeṣaśaktyabhede ca tāvanmātramatir bhavet ||</span></li>
        <li id="v5,13,17"><span class="verse-number">5,13.17</span><span class="verse-line">bhinnā viśeṣaśaktibhyaḥ sarvatrānugatāpi ca |</span>                    <span class="verse-line">pratyekaṃ samavetā ca tasmāj jātir apīṣyatām ||</span></li>
        <li id="v5,13,18"><span class="verse-number">5,13.18</span><span class="verse-line">tenātmadharmo bhedānām ekadhīviṣayo 'sti naḥ |</span>                    <span class="verse-line">sāmānyam ākṛtir jātiḥ śaktir vā so 'bhidhīyatām ||</span></li>
        <li id="v5,13,19"><span class="verse-number">5,13.19</span><span class="verse-line">nanu bhinne 'pi sattādau sāmānyam iti jāyate |</span>                    <span class="verse-line">buddhir vināpi sāmānyād anyasmāt sā kathaṃ bhavet ||</span></li>
        <li id="v5,13,20"><span class="verse-number">5,13.20</span><span class="verse-line">vanopanyāsatulyo 'yam upanyāsaḥ kṛtas tvayā |</span>                    <span class="verse-line">bhrāntitvena hi naitasyā bhrāntir gotvādidhīr api ||<span class="pb" data-page="389">&lt;389&gt;</span></span></li>
        <li id="v5,13,21"><span class="verse-number">5,13.21</span><span class="verse-line">śabdāt pūrvaṃ hi sarveṣu gavādāv iva naikadhīḥ |</span>                    <span class="verse-line">vastutvaṃ cātra sāmānyaṃ dharmaṃ ke cit pracakṣate ||</span></li>
        <li id="v5,13,22"><span class="verse-number">5,13.22</span><span class="verse-line">evaṃ tu kalpyamāne syāt sāmānyānām anantatā |</span>                    <span class="verse-line">punas tena sahānyeṣu sāmānyamatir asti hi ||</span></li>
        <li id="v5,13,23"><span class="verse-number">5,13.23</span><span class="verse-line">viśeṣeṣv api vastutvāt sāmānyam iti dhīr bhavet |</span>                    <span class="verse-line">sattādiṣv iva, ttenaitat sāmānyaṃ nopapadyate ||</span></li>
        <li id="v5,13,24"><span class="verse-number">5,13.24</span><span class="verse-line">tasmād ekasya bhinneṣu yā vṛttis tannibandhanaḥ |</span>                    <span class="verse-line">sāmānyaśabdaḥ sattādāv ekadhīkaraṇena vā ||</span></li>
        <li id="v5,13,25"><span class="verse-number">5,13.25</span><span class="verse-line">piṇḍeṣv eva ca sāmānyam, nāntarā gṛhyate yataḥ |</span>                    <span class="verse-line">na hy ākāśavadicchanti sāmānyaṃ nāma kiñ cana ||</span></li>
        <li id="v5,13,26"><span class="verse-number">5,13.26</span><span class="verse-line">yad vā sarvagatatve 'pi vyaktiḥ śaktyanurodhataḥ |<span class="pb" data-page="390">&lt;390&gt;</span></span>                    <span class="verse-line">śaktiḥ kāryānumeyā hi vyaktidarśanahetukā ||</span></li>
        <li id="v5,13,27"><span class="verse-number">5,13.27</span><span class="verse-line">tena yatraiva dṛśyeta vyaktiḥ śaktaṃ tad eva tu |</span>                    <span class="verse-line">tenaiva ca na sarvāsu vyaktiṣv etat pratīyate ||</span></li>
        <li id="v5,13,28"><span class="verse-number">5,13.28</span><span class="verse-line">bhinnatve 'pi hi kāsāñ cic chaktiḥ kāś cid aśaktikāḥ |</span>                    <span class="verse-line">na ca paryanuyogo 'sti vastuśakteḥ kadā cana ||</span></li>
        <li id="v5,13,29"><span class="verse-number">5,13.29</span><span class="verse-line">vahnir dahati nākāśaṃ ko 'tra paryanuyujyatām |</span>                    <span class="verse-line">na cānyā mṛgyate yuktir yathā sandṛśyate tathā ||</span></li>
        <li id="v5,13,30"><span class="verse-number">5,13.30</span><span class="verse-line">na hi yuktyantaraṃ nāstīty etaj jñānam anarthakam |</span>                    <span class="verse-line">dharmaś cāvyabhicāryasya na mṛgya upalakṣaṇe ||</span></li>
        <li id="v5,13,31"><span class="verse-number">5,13.31</span><span class="verse-line">nānumānāvagamyaṃ tat, pratyakṣe lakṣaṇena kim |<span class="pb" data-page="391">&lt;391&gt;</span></span>                    <span class="verse-line">svābhāvikaś ca sambandho jātivyaktyor na hetumān ||</span></li>
        <li id="v5,13,32"><span class="verse-number">5,13.32</span><span class="verse-line">tenaitasya prasiddhyarthaṃ nānyat sāmānyam iṣyate |</span>                    <span class="verse-line">śaktisiddhivadetasya svabhāvo 'tra na vāryate ||</span></li>
        <li id="v5,13,33"><span class="verse-number">5,13.33</span><span class="verse-line">yad vā naimittikatve 'pi tāvanmātrapratīkṣaṇāt |</span>                    <span class="verse-line">viśeṣeṣv eva labdheṣu keṣu cin nānyavāñchanam ||</span></li>
        <li id="v5,13,34"><span class="verse-number">5,13.34</span><span class="verse-line">na vyañjantyapare kasmād, yatas teṣu na dṛśyate |</span>                    <span class="verse-line">tebhyo 'pi na nivṛttyarthaṃ mṛgyo hetuḥ svabhāvataḥ ||</span></li>
        <li id="v5,13,35"><span class="verse-number">5,13.35</span><span class="verse-line">sāmānyaṃ nānyadiṣṭaṃ cet tasya vṛtter niyāmakam |</span>                    <span class="verse-line">gotvenāpi vinā kasmād gobuddhir na niyamyate ||<span class="pb" data-page="392">&lt;392&gt;</span></span></li>
        <li id="v5,13,36"><span class="verse-number">5,13.36</span><span class="verse-line">yathā tulye 'pi bhinnatve keṣu cid vṛttyapekṣitā |</span>                    <span class="verse-line">gotvāder animitte 'pi tathā buddhir bhaviṣyati ||</span></li>
        <li id="v5,13,37"><span class="verse-number">5,13.37</span><span class="verse-line">viṣayeṇa hi buddhīnāṃ vinā notpattir iṣyate |</span>                    <span class="verse-line">viśeṣād anyad icchanti sāmānyaṃ tena tad dhruvam ||</span></li>
        <li id="v5,13,38"><span class="verse-number">5,13.38</span><span class="verse-line">tā hi tena vinotpannā mithyāḥ syur viṣayād ṛte |</span>                    <span class="verse-line">na tv anyena vinā vṛttiḥ sāmānyasyeha duṣyati ||</span></li>
        <li id="v5,13,39"><span class="verse-number">5,13.39</span><span class="verse-line">aniṣyamāṇe sāmānye vṛttiḥ śabdānumānayoḥ |</span>                    <span class="verse-line">naiva syāt, na hi sambandho bhedair ānantyato bhavet ||</span></li>
        <li id="v5,13,40"><span class="verse-number">5,13.40</span><span class="verse-line">anubhūtatayā vāsau puruṣasyopayujyate |</span>                    <span class="verse-line">jātivyaktyos tu sambandhe nānubhūtyā prayojanam ||</span></li>
        <li id="v5,13,41"><span class="verse-number">5,13.41</span><span class="verse-line">siddhe viṣayarūpe ca gotvādāv indriyaiḥ punaḥ |</span>                    <span class="verse-line">arthāpattyupalabdhā syāc chaktir ekā niyāmikā ||</span></li>
        <li id="v5,13,42"><span class="verse-number">5,13.42</span><span class="verse-line">na cātmahetum evāsau siddhaṃ bādhitum arhati |<span class="pb" data-page="393">&lt;393&gt;</span></span>                    <span class="verse-line">śaktiś ca naitayā buddhyā, nendriyaiḥ sā hi gṛhyate ||</span></li>
        <li id="v5,13,43"><span class="verse-number">5,13.43</span><span class="verse-line">sāmānyāntarayogānām aniṣṭhā yā ca varṇyate |</span>                    <span class="verse-line">tayā sāmānyanāśaḥ syāt sa ca dṛṣṭena bādhyate ||</span></li>
        <li id="v5,13,44"><span class="verse-number">5,13.44</span><span class="verse-line">sambandhas tasya hetur vā tadgrahe na ca kāraṇam |</span>                    <span class="verse-line">svarūpato gṛhīte 'rthe paścād etad vikalpyate ||</span></li>
        <li id="v5,13,45"><span class="verse-number">5,13.45</span><span class="verse-line">sāsnādyekārthasambandhi gotvam ity upalakṣaṇam |</span>                    <span class="verse-line">na ca svasamavāyy eva kevalaṃ cihnam iṣyate ||</span></li>
        <li id="v5,13,46"><span class="verse-number">5,13.46</span><span class="verse-line">sāsnādibhyas tu piṇḍasya bhedo nātyantato yadā |</span>                    <span class="verse-line">sāmānyasya ca piṇḍebhyas tadā syād etad uttaram ||<span class="pb" data-page="394">&lt;394&gt;</span></span></li>
        <li id="v5,13,47"><span class="verse-number">5,13.47</span><span class="verse-line">kasmāt sāsnādimatsv eva gotvaṃ yasmāt tadātmakam |</span>                    <span class="verse-line">tādātmyam asya kasmāc cet svabhāvād iti gamyatām ||</span></li>
        <li id="v5,13,48"><span class="verse-number">5,13.48</span><span class="verse-line">upalabdhyanusāreṇa vyavasthāsiddhir īdṛśī |</span>                    <span class="verse-line">svato gotvādibhedas tu na tu vyañjakabhedataḥ ||</span></li>
        <li id="v5,13,49"><span class="verse-number">5,13.49</span><span class="verse-line">sā bhūd drutādivanmithyā, nyañjakasya tu kiṃkṛtaḥ |</span>                    <span class="verse-line">bhedo hastyādipiṇḍebhyaḥ, svataś cet, iha tatsamam ||<span class="pb" data-page="395">&lt;395&gt;</span></span></li>
        <li id="v5,13,50"><span class="verse-number">5,13.50</span><span class="verse-line">vyaṅgyajātiviśeṣāc cet, prāptam anyonyasaṃśrayam |</span>                    <span class="verse-line">tasmāt svābhāviko bhedo jātivyaktyoḥ pratīyate ||</span></li>
        <li id="v5,13,51"><span class="verse-number">5,13.51</span><span class="verse-line">anekānanyavṛttittvān na sāmānyaviśeṣayoḥ |</span>                    <span class="verse-line">ekavastvātmatā yuktā varaṃ tenaupacārikam ||</span></li>
        <li id="v5,13,52"><span class="verse-number">5,13.52</span><span class="verse-line">bhinnebhyaś cāpy abhinnatvād bhedas tat svātmavad bhavet |</span>                    <span class="verse-line">ekasmād vāpy abhinnatvād vyaktyekatvaṃ pratīyate ||</span></li>
        <li id="v5,13,53"><span class="verse-number">5,13.53</span><span class="verse-line">ekānekatvam ekasya tathānyānanyatā katham |</span>                    <span class="verse-line">tat sāmānyaṃ viśeṣaś cety evamādi ca duṣkaram ||</span></li>
        <li id="v5,13,54"><span class="verse-number">5,13.54</span><span class="verse-line">virodhas tāvad ekāntād vaktum atra na yujyate |</span>                    <span class="verse-line">sāmānyānanyavijñāte viśeṣe naikavṛttitā ||</span></li>
        <li id="v5,13,55"><span class="verse-number">5,13.55</span><span class="verse-line">sāmānyānanyavṛttitvaṃ viśeṣātmaikabhāvataḥ |<span class="pb" data-page="396">&lt;396&gt;</span></span>                    <span class="verse-line">evañ ca parihartavyā bhinnābhinnatvakalpanā ||</span></li>
        <li id="v5,13,56"><span class="verse-number">5,13.56</span><span class="verse-line">kena cid dhy ātmanaikatvaṃ nānātvaṃ cāsya kena cit |</span>                    <span class="verse-line">sāmānyasya tu yo bhedaṃ brūte tasya viśeṣataḥ ||</span></li>
        <li id="v5,13,57"><span class="verse-number">5,13.57</span><span class="verse-line">darśayitvābhyupetavyam, viśeṣaikyaṃ ca jātitaḥ |</span>                    <span class="verse-line">yathā kalmāṣavarṇasya yatheṣṭaṃ varṇanigrahaḥ ||</span></li>
        <li id="v5,13,58"><span class="verse-number">5,13.58</span><span class="verse-line">citratvād vastuno 'py evaṃ bhedābhedāvadhāraṇam |</span>                    <span class="verse-line">sāmānyāṃśe tu niṣkṛṣya bhedo yena prasādhyate ||</span></li>
        <li id="v5,13,59"><span class="verse-number">5,13.59</span><span class="verse-line">tasya hetor asiddhatvaṃ siddhaś cet siddhasādhanam |<span class="pb" data-page="397">&lt;397&gt;</span></span>                    <span class="verse-line">bhedebhyo 'nanyarūpeṇa sāmānyaṃ gṛhyate yadā ||</span></li>
        <li id="v5,13,60"><span class="verse-number">5,13.60</span><span class="verse-line">tadāviśeṣamātreṇa vastu pratyavabhāsate |</span>                    <span class="verse-line">tadudbhūtyā ca sāmānyaṃ tadbhāvānuguṇaṃ sthitam ||</span></li>
        <li id="v5,13,61"><span class="verse-number">5,13.61</span><span class="verse-line">sad apy agrāhyarūpatvād asadvat pratibhāti naḥ |</span>                    <span class="verse-line">viśeṣān api sāmānyād yadā bhedena buddhyate ||</span></li>
        <li id="v5,13,62"><span class="verse-number">5,13.62</span><span class="verse-line">tadā sāmānyamātratvam evam eva pratīyate |</span>                    <span class="verse-line">yadā tu śabalaṃ vastu yugapat pratipadyate ||</span></li>
        <li id="v5,13,63"><span class="verse-number">5,13.63</span><span class="verse-line">tadānyān anyabhedādi sarvam eva pralīyate |</span>                    <span class="verse-line">na ca tat tādṛśaṃ kaś cic chabdaḥ śaknoti bhāṣitum ||</span></li>
        <li id="v5,13,64"><span class="verse-number">5,13.64</span><span class="verse-line">sāmānyāṃśān apoddhṛtya padaṃ sarvaṃ pravarttate |</span>                    <span class="verse-line">samastavastvapekṣāṃ ca padārthānām apoddhṛtim ||</span></li>
        <li id="v5,13,65"><span class="verse-number">5,13.65</span><span class="verse-line">ke cid āhur asadrūpam, aṃśatvaṃ tu na vāryate |</span>                    <span class="verse-line">sārūpyam eva sāmānyaṃ piṇḍānāṃ yena kalpyate ||</span></li>
        <li id="v5,13,66"><span class="verse-number">5,13.66</span><span class="verse-line">tena sārūpyaśabdena kiṃ punaḥ pratipadyate |<span class="pb" data-page="398">&lt;398&gt;</span></span>                    <span class="verse-line">samānarūpabhāvaś cej jātiḥ sāsmābhir iṣyate ||</span></li>
        <li id="v5,13,67"><span class="verse-number">5,13.67</span><span class="verse-line">sādṛśyam atha sārūpyaṃ kasya keneti kathyatām |</span>                    <span class="verse-line">na tāvacchālaleyena bāhuleyādayaḥ samāḥ ||</span></li>
        <li id="v5,13,68"><span class="verse-number">5,13.68</span><span class="verse-line">viśeṣarūpataḥ, ye 'pi tatsaṃsthānādibhiḥ samāḥ |</span>                    <span class="verse-line">śābaleya iveti syāt tatra buddhir na gaur iva ||</span></li>
        <li id="v5,13,69"><span class="verse-number">5,13.69</span><span class="verse-line">śābaleyo 'yam iti vā bhrāntyā gaur iti nāsti dhīḥ |</span>                    <span class="verse-line">śābaleyasvarūpaṃ ca na gaur ity avatiṣṭhate ||</span></li>
        <li id="v5,13,70"><span class="verse-number">5,13.70</span><span class="verse-line">tadanyeṣu hi gobuddhir na syāt susadṛśeṣv api |</span>                    <span class="verse-line">dṛśyate sā na cānyatra gorūpaṃ tatra vidyate ||</span></li>
        <li id="v5,13,71"><span class="verse-number">5,13.71</span><span class="verse-line">na cānyo gauḥ prasiddho 'sti tatsādṛśyena dhīr bhāvet |</span>                    <span class="verse-line">na cāpi sa iti jñānaṃ sadṛśeṣv asti sarvadā ||<span class="pb" data-page="399">&lt;399&gt;</span></span></li>
        <li id="v5,13,72"><span class="verse-number">5,13.72</span><span class="verse-line">sarvapuṃsām ato bhrāntir naiṣā bādhakavarjanāt |</span>                    <span class="verse-line">sarvajñānāni mithyā ca prasajyante 'tra kalpane ||</span></li>
        <li id="v5,13,73"><span class="verse-number">5,13.73</span><span class="verse-line">viśeṣagrahaṇābhāvād eva gauḥ kaś ca kathyatām |</span>                    <span class="verse-line">babhūva yady asau pūrvam asmadādes tadagrahāt ||</span></li>
        <li id="v5,13,74"><span class="verse-number">5,13.74</span><span class="verse-line">sādṛśyāvadhṛtir nāstīty ato godhīr na labhyate |</span>                    <span class="verse-line">na cāvayavasāmānyair vinā sādṛśyakalpanā ||</span></li>
        <li id="v5,13,75"><span class="verse-number">5,13.75</span><span class="verse-line">sāmānyapratyayotpādo na viśeṣeṣu jāyate |</span>                    <span class="verse-line">vyaktitaś cātireko 'sya syān na veti vicārite ||</span></li>
        <li id="v5,13,76"><span class="verse-number">5,13.76</span><span class="verse-line">sāmānyam eva sādṛśyaṃ bhaved vā vyaktimātrakam |</span>                    <span class="verse-line">tena nātyantabhinno 'rthaḥ sārūpyam iti varṇitam |</span>                    <span class="verse-line">granthe vindhyanivāsena bhrānteḥ sādṛśyam ucyate ||</span></li>
      </ol>
      <h1 id="section_5,14_apohavāda_APV">Chapter 5,14 apohavāda APV</h1>
      <ol class="verses" start="1">
        <li id="v5,14,1"><span class="verse-number">5,14.1</span><span class="verse-line">agonivṛttiḥ sāmānyaṃ vācyaṃ yaiḥ parikalpitam |</span>                    <span class="verse-line">gotvaṃ vastv eva tair uktam ago 'pohagirā sphuṭam ||</span></li>
        <li id="v5,14,2"><span class="verse-number">5,14.2</span><span class="verse-line">bhāvāntaram abhāvo hi purastāt pratipāditaḥ |</span>                    <span class="verse-line">tatrāśvādinivṛttyātmā bhāvaḥ ka iti kathyatām ||</span></li>
        <li id="v5,14,3"><span class="verse-number">5,14.3</span><span class="verse-line">neṣṭo 'sādhāraṇas tāvad viṣayo nirvikalpanāt |</span>                    <span class="verse-line">tathā ca śābaleyādeḥ, asāmānyaprasaṅgataḥ ||</span></li>
        <li id="v5,14,4"><span class="verse-number">5,14.4</span><span class="verse-line">śābaleyādirūpaṃ hi na sāmānyaṃ parasparam |</span>                    <span class="verse-line">na vaikamitareṣāṃ vastatrānantārthatā bhavet ||<span class="pb" data-page="401">&lt;401&gt;</span></span></li>
        <li id="v5,14,5"><span class="verse-number">5,14.5</span><span class="verse-line">na ca sākṣād viśeṣasya te 'pohyā iti yuktimat |</span>                    <span class="verse-line">na śābaleyavijñānam agovyāvṛttibandhanam ||</span></li>
        <li id="v5,14,6"><span class="verse-number">5,14.6</span><span class="verse-line">nivṛttyā bāhuleyādes tadvijñānaṃ pravartate |</span>                    <span class="verse-line">kuryād agonivṛttiṃ cen nāpohetātmavad dhi tān ||</span></li>
        <li id="v5,14,7"><span class="verse-number">5,14.7</span><span class="verse-line">tenāṃśenānapohaś ca svarūpeṇāpy apohanam |</span>                    <span class="verse-line">kalpyate ced virodhaḥ syāt samamākṣepavāraṇe ||</span></li>
        <li id="v5,14,8"><span class="verse-number">5,14.8</span><span class="verse-line">tasmāt prātyātmikai rūpair ago 'poho na yujyate |</span>                    <span class="verse-line">samudāye 'pi naiteṣām agovyāvṛttisambhavaḥ ||</span></li>
        <li id="v5,14,9"><span class="verse-number">5,14.9</span><span class="verse-line">sarvopalabdhau tadbuddhir vyāsajyaivaṃ pravartate |</span>                    <span class="verse-line">na pratyekaṃ bhaved eṣā, na samasteṣv aśaktitaḥ ||<span class="pb" data-page="402">&lt;402&gt;</span></span></li>
        <li id="v5,14,10"><span class="verse-number">5,14.10</span><span class="verse-line">tasmāt sarveṣu yad rūpaṃ pratyekaṃ pariniṣṭhitam |</span>                    <span class="verse-line">gobuddhis tannimittā syād gotvād anyac ca nāsti tat ||</span></li>
        <li id="v5,14,11"><span class="verse-number">5,14.11</span><span class="verse-line">nanu ca prāgabhāvādau sāmānyaṃ vastu neṣyate |</span>                    <span class="verse-line">sattaiva hy atra sāmānyam anutpattyādirūṣitā ||</span></li>
        <li id="v5,14,12"><span class="verse-number">5,14.12</span><span class="verse-line">tām utpattyādyanusyūtāṃ satteti pratijānate |</span>                    <span class="verse-line">anyāpohānuviddhā tu saivābhāvaḥ pratīyate ||</span></li>
        <li id="v5,14,13"><span class="verse-number">5,14.13</span><span class="verse-line">anityatvaṃ vināśākhyakriyāsāmānyam ucyate |</span>                    <span class="verse-line">abrāhmaṇatvaṃ kin tu syād bhinneṣu kṣattriyādiṣu ||</span></li>
        <li id="v5,14,14"><span class="verse-number">5,14.14</span><span class="verse-line">puruṣatvaṃ catuḥsaṃstham, <span class="pb" data-page="403">&lt;403&gt;</span>  viśeṣeṣu ca nāstidhīḥ |</span>                    <span class="verse-line">sāmānyapratyayaś caiṣu pratyekam upajāyate ||</span></li>
        <li id="v5,14,15"><span class="verse-number">5,14.15</span><span class="verse-line">tenātra brāhmaṇābhāvaḥ sāmānyaṃ syād avastu tat |</span>                    <span class="verse-line">gotvādāv api tenaiva sāmānyapratyayo bhavet ||</span></li>
        <li id="v5,14,16"><span class="verse-number">5,14.16</span><span class="verse-line">kaiś cit tv atraikaśabdatvam akṣādāv iva kalpitam |</span>                    <span class="verse-line">jātitrayasya, naivaṃ tu sambhavatyaghaṭādiṣu ||</span></li>
        <li id="v5,14,17"><span class="verse-number">5,14.17</span><span class="verse-line">nātra hy anantake bhede sādhāraṇyaṃ nirūpyate |</span>                    <span class="verse-line">tasmāt kriyāguṇāḥ ke cid dhetavo 'nanyavartinaḥ ||</span></li>
        <li id="v5,14,18"><span class="verse-number">5,14.18</span><span class="verse-line">puruṣatvaṃ nañā caitad brāhmaṇebhyo nivartitam |</span>                    <span class="verse-line">cāturvarṇyaprasaktaṃ sad gamyate 'rthādibhir yathā ||</span></li>
        <li id="v5,14,19"><span class="verse-number">5,14.19</span><span class="verse-line">yady apy avāntarā nāsti triṣu jātir vyavasthitā |</span>                    <span class="verse-line">nañsāmārthyān naratvaṃ tu tryādhāraṃ sampratīyate ||<span class="pb" data-page="404">&lt;404&gt;</span></span></li>
        <li id="v5,14,20"><span class="verse-number">5,14.20</span><span class="verse-line">śabdasāmarthyabhedena varṇeṣu matibhinnatā |</span>                    <span class="verse-line">puṃstve tricaturādhāre paryudāsasvarūpataḥ ||</span></li>
        <li id="v5,14,21"><span class="verse-number">5,14.21</span><span class="verse-line">dūrāntike kṣaṇe śaktir gṛdhravāyasacakṣuṣoḥ |</span>                    <span class="verse-line">yathā rūpe tathā puṃstve pumabrāhmaṇaśabdayoḥ ||</span></li>
        <li id="v5,14,22"><span class="verse-number">5,14.22</span><span class="verse-line">brāhmaṇavyatiriktārthavṛtti puṃstvam itīdṛśam |</span>                    <span class="verse-line">vākyaṃ yatra pravarteta tatrābrāhmaṇadhīpade ||</span></li>
        <li id="v5,14,23"><span class="verse-number">5,14.23</span><span class="verse-line">pārthivatvādisāmānyam evam evāghaṭādiṣu |</span>                    <span class="verse-line">ghaṭatvādivinirmuktaṃ viṣayaḥ sampratīyate ||</span></li>
        <li id="v5,14,24"><span class="verse-number">5,14.24</span><span class="verse-line">asādhāraṇabhāvāc ca nañā śabdo viśeṣitaḥ |</span>                    <span class="verse-line">tāvanmātreṇa rahite sāmānye vyavatiṣṭhate ||<span class="pb" data-page="405">&lt;405&gt;</span></span></li>
        <li id="v5,14,25"><span class="verse-number">5,14.25</span><span class="verse-line">viśeṣe pratiṣiddhe hi sāmānyaṃ yadanantaram |</span>                    <span class="verse-line">sāmānyākāṅkṣiṇaṃ śabdaṃ niruṇad dhi tadātmani ||</span></li>
        <li id="v5,14,26"><span class="verse-number">5,14.26</span><span class="verse-line">prathamātikrame tasya kāraṇaṃ naiva vidyate |</span>                    <span class="verse-line">brāhmaṇatvād ato 'petaṃ naratvam avaśiṣyate ||</span></li>
        <li id="v5,14,27"><span class="verse-number">5,14.27</span><span class="verse-line">vyudasya brāhmaṇatvaṃ ca nañi jāte viśeṣaṇe |</span>                    <span class="verse-line">naratvodasanaṃ yat tu kalpetāśrutam eva tat ||</span></li>
        <li id="v5,14,28"><span class="verse-number">5,14.28</span><span class="verse-line">tasmād yasyaiva te bhedā niṣiddhyeraṃs tadarthataḥ |</span>                    <span class="verse-line">bhedāntarasthaṃ sāmānyam, loke 'py evaṃ pratīyate ||</span></li>
        <li id="v5,14,29"><span class="verse-number">5,14.29</span><span class="verse-line">prasaṅginyāṃ ca tadbuddhau niṣedho 'rthād apīṣyate |</span>                    <span class="verse-line">tanmātrarahite cārthe sādṛśyāt tanmatir bhavet ||<span class="pb" data-page="406">&lt;406&gt;</span></span></li>
        <li id="v5,14,30"><span class="verse-number">5,14.30</span><span class="verse-line">sādṛśyam eva vā vācyam iṣṭam abrāhmaṇādiṣu |</span>                    <span class="verse-line">tac cāvayavasāmānyād, vināpy etena lakṣyate ||</span></li>
        <li id="v5,14,31"><span class="verse-number">5,14.31</span><span class="verse-line">kva cid vināpi sādṛśyāt sāhacaryādihetukā |</span>                    <span class="verse-line">nañyuktaśabdavṛttiḥ syād yathā vakṣyaty anīkṣaṇe ||</span></li>
        <li id="v5,14,32"><span class="verse-number">5,14.32</span><span class="verse-line">īkṣaṇavyatiriktā hi kriyā tatrāpy apekṣitā |</span>                    <span class="verse-line">pratyāsatter na saṅkalpam atikramya pratīyate ||</span></li>
        <li id="v5,14,33"><span class="verse-number">5,14.33</span><span class="verse-line">nāmadhātvarthayogī ca naiva nañ pratiṣedhakaḥ |</span>                    <span class="verse-line">vadato 'brāhmaṇādharmāv anyamātravirodhinau ||<span class="pb" data-page="407">&lt;407&gt;</span></span></li>
        <li id="v5,14,34"><span class="verse-number">5,14.34</span><span class="verse-line">yatrāpy ākhyātasambandhāt pratiṣedhaḥ pratīyate |</span>                    <span class="verse-line">tatraudāsīnyavastv eva pratipattā 'valambate ||</span></li>
        <li id="v5,14,35"><span class="verse-number">5,14.35</span><span class="verse-line">tasmād vastuny apohāḥ syuḥ, api cāvastukalpane |</span>                    <span class="verse-line">prāgntyebhyo viśeṣebhyo na kiñ cid vastu labhyate ||</span></li>
        <li id="v5,14,36"><span class="verse-number">5,14.36</span><span class="verse-line">na cāntyair vyavahāro 'sti, śakyaṃ naiṣāṃ nirūpaṇam |</span>                    <span class="verse-line">apohaśabdavācyātha śūnyatānyaprakārikā ||</span></li>
        <li id="v5,14,37"><span class="verse-number">5,14.37</span><span class="verse-line">tasyāṃ cāśvādibuddhīnātmāṃśagrahaṇaṃ bhavet |</span>                    <span class="verse-line">tatrānyāpohavācyatvaṃ mudhaivābhyupagamyate ||</span></li>
        <li id="v5,14,38"><span class="verse-number">5,14.38</span><span class="verse-line">sāmānyaṃ vasturūpaṃ hi buddhyākāro bhaviṣyati |</span>                    <span class="verse-line">śabdārtho 'rthānapekṣo hi vṛthāpohaḥ prakalpitaḥ ||</span></li>
        <li id="v5,14,39"><span class="verse-number">5,14.39</span><span class="verse-line">vasturūpā ca sā buddhiḥ śabdārtheṣūpajāyate |</span>                    <span class="verse-line">tena vastv eva kalpeta vācyaṃ buddhyanapohakam ||<span class="pb" data-page="408">&lt;408&gt;</span></span></li>
        <li id="v5,14,40"><span class="verse-number">5,14.40</span><span class="verse-line">asaty api ca bāhye 'rthe vākyārthapratibhā tathā |</span>                    <span class="verse-line">padārthe 'pi tathaiva syāt kim apohaḥ prakalpyate ||</span></li>
        <li id="v5,14,41"><span class="verse-number">5,14.41</span><span class="verse-line">buddhyantarād vyavacchedo na ca buddheḥ pratīyate |</span>                    <span class="verse-line">svarūpotpādamātrāc ca nānyam aṃśaṃ bibharti sā ||</span></li>
        <li id="v5,14,42"><span class="verse-number">5,14.42</span><span class="verse-line">bhinnasāmānyavacanā viśeṣavacanāś ca ye |</span>                    <span class="verse-line">sarve bhaveyuḥ paryāyā yady apohasya vācyatā ||</span></li>
        <li id="v5,14,43"><span class="verse-number">5,14.43</span><span class="verse-line">nanu bhedād apohānāṃ prasaṅgo 'yaṃ na yujyate |</span>                    <span class="verse-line">sāmānyāpohakḷptyā ced vastumātre samaṃ tava ||</span></li>
        <li id="v5,14,44"><span class="verse-number">5,14.44</span><span class="verse-line">bhidyante mama vastutvāt sāmānyāni parasparam |</span>                    <span class="verse-line">asaṅkīrṇasvabhāvāni na caikatvaṃ vitanvate ||</span></li>
        <li id="v5,14,45"><span class="verse-number">5,14.45</span><span class="verse-line">saṃsṛṣṭaikatvanānātvavikalparahitātmanām |</span>                    <span class="verse-line">avastutvād apohānāṃ tva syād bhinnatā katham ||</span></li>
        <li id="v5,14,46"><span class="verse-number">5,14.46</span><span class="verse-line">yadi vā bhidyamānatvād vastvasādhāraṇāṃśavat |<span class="pb" data-page="409">&lt;409&gt;</span></span>                    <span class="verse-line">avastutve tv anānātvāt paryāyatvān na mucyate ||</span></li>
        <li id="v5,14,47"><span class="verse-number">5,14.47</span><span class="verse-line">nanu cāpohyabhedena bhedo 'pohasya setsyati |</span>                    <span class="verse-line">na viśeṣaḥ svatas tasya parataś caupacārikaḥ ||</span></li>
        <li id="v5,14,48"><span class="verse-number">5,14.48</span><span class="verse-line">tenaivādhārabhedenāpy asya bhedo na yujyate |</span>                    <span class="verse-line">na hi sambandhibhedena bhedo vastuny apīṣyate ||</span></li>
        <li id="v5,14,49"><span class="verse-number">5,14.49</span><span class="verse-line">kim utāvastvasaṃsṛṣṭam anyataś cānivartitam |</span>                    <span class="verse-line">anavāptaviśeṣāṃśaṃ yat kim apy anirūpitam ||</span></li>
        <li id="v5,14,50"><span class="verse-number">5,14.50</span><span class="verse-line">tasmād yathaiva bhede 'pi piṇḍānāṃ naiva bhidyate |</span>                    <span class="verse-line">tathaivāpohyabhede 'pi nāneko 'yaṃ bhaviṣyati ||</span></li>
        <li id="v5,14,51"><span class="verse-number">5,14.51</span><span class="verse-line">bhede vā pratipiṇḍaṃ syād ago 'pohaḥ, tathā sati |</span>                    <span class="verse-line">sāmānyaṃ śābaleyāder iti neṣṭaṃ prasidhyati ||</span></li>
        <li id="v5,14,52"><span class="verse-number">5,14.52</span><span class="verse-line">saṃsargiṇo 'pi cādhārā yaṃ na bhindanti rūpataḥ |</span>                    <span class="verse-line">apohyaiḥ sa bahirbhūtair bhidyetety atikalpanā ||</span></li>
        <li id="v5,14,53"><span class="verse-number">5,14.53</span><span class="verse-line">agavyaśvātirekaḥ syād anaśvaś ca gavādhikaḥ |</span>                    <span class="verse-line">śeṣaṃ hastyādyapohyaṃ tu dvayor api na bhidyate ||</span></li>
        <li id="v5,14,54"><span class="verse-number">5,14.54</span><span class="verse-line">tatraikabhedād bhedo 'stu bahvabhedād abhinnatā |</span>                    <span class="verse-line">bhūyasāṃ syāt sadharmatvam ity abhedaḥ prasajyate ||<span class="pb" data-page="410">&lt;410&gt;</span></span></li>
        <li id="v5,14,55"><span class="verse-number">5,14.55</span><span class="verse-line">gauś ca hastyādyapohena nāśvarūpād viśeṣyate |</span>                    <span class="verse-line">karoti tadapohaṃ ced aikarūpyaṃ virudhyate ||</span></li>
        <li id="v5,14,56"><span class="verse-number">5,14.56</span><span class="verse-line">sarvaśabdeṣu caikaikam apohyamatiricyate |</span>                    <span class="verse-line">tatrāsādhāraṇatvena tanmātrāpohyatā bhavet ||</span></li>
        <li id="v5,14,57"><span class="verse-number">5,14.57</span><span class="verse-line">tato 'śvāpoharūpatvāt siṃhādiḥ sarva eva te |</span>                    <span class="verse-line">tannimittam ago 'pohaṃ bibhrad ucyeta gaur iti ||</span></li>
        <li id="v5,14,58"><span class="verse-number">5,14.58</span><span class="verse-line">sarvāpoho yadīṣyeta, <span class="pb" data-page="411">&lt;411&gt;</span>  sa vaktavyaḥ kathaṃ punaḥ |</span>                    <span class="verse-line">yadi pratyekarūpeṇa nāpohyānantatā bhavet ||</span></li>
        <li id="v5,14,59"><span class="verse-number">5,14.59</span><span class="verse-line">bhinnatvāc cāpy apohyānāṃ bhinno 'pohaḥ prasajyate |</span>                    <span class="verse-line">tatraikasmin bhavet piṇḍe 'nantajātisamanvayaḥ ||</span></li>
        <li id="v5,14,60"><span class="verse-number">5,14.60</span><span class="verse-line">tato gaur iti sāmānyaṃ vācyam ekaṃ na sidhyati |</span>                    <span class="verse-line">jātyantaramatiś caiṣu bhavej jātyantareṣv iva ||</span></li>
        <li id="v5,14,61"><span class="verse-number">5,14.61</span><span class="verse-line">samudāyātmanā nāpi bhaved eṣām apohyatā |</span>                    <span class="verse-line">samudāyo hi naikena vinā dharmeṇa jāyate ||</span></li>
        <li id="v5,14,62"><span class="verse-number">5,14.62</span><span class="verse-line">nāpy ekadeśatā teṣām asti nāpy ekakālatā |</span>                    <span class="verse-line">vyatiriktaś ca saṅghātas teṣāṃ kaś cin na vidyate ||</span></li>
        <li id="v5,14,63"><span class="verse-number">5,14.63</span><span class="verse-line">yadi tv avyatiriktaḥ syād ānanyaṃ tadavasthitam |</span>                    <span class="verse-line">yadi sāmānyarūpeṇa te 'pohyante, na vastutā ||</span></li>
        <li id="v5,14,64"><span class="verse-number">5,14.64</span><span class="verse-line">kathaṃ vā vastv apohyeta, <span class="pb" data-page="412">&lt;412&gt;</span>  nābhāvo bhāvamṛcchati |</span>                    <span class="verse-line">apohyamāne cābhāve bhāva evāvaśiṣyate ||</span></li>
        <li id="v5,14,65"><span class="verse-number">5,14.65</span><span class="verse-line">apohyabhedakḷptiś ca nābhāvābhedato bhavet |</span>                    <span class="verse-line">tadbhedo 'pohabhedāc cet, prāptam anyonyasaṃśrayam ||</span></li>
        <li id="v5,14,66"><span class="verse-number">5,14.66</span><span class="verse-line">gosāmānyasya bhinnatvād agaur ity eṣa bhidyate |</span>                    <span class="verse-line">agaur ity asya bhedena gosāmānyaṃ ca bhidyate ||</span></li>
        <li id="v5,14,67"><span class="verse-number">5,14.67</span><span class="verse-line">agāvo 'śvādayaś ca syus te 'py abhāvātmakāḥ punaḥ |</span>                    <span class="verse-line">karkādyapekṣayā te 'pi tathety evaṃ na gamyate ||</span></li>
        <li id="v5,14,68"><span class="verse-number">5,14.68</span><span class="verse-line">kim apohyam, kva cāpohaḥ, gopiṇḍeṣv evam eva ca |<span class="pb" data-page="413">&lt;413&gt;</span></span>                    <span class="verse-line">tatra syād dvayam apy etadantyeṣu paramāṇuṣu ||</span></li>
        <li id="v5,14,69"><span class="verse-number">5,14.69</span><span class="verse-line">na cāntyeṣu dvayor asti vyavahāro bhidāṃ prati |</span>                    <span class="verse-line">gavāśvaparamāṇūnāṃ viśeṣaś ca na vidyate ||</span></li>
        <li id="v5,14,70"><span class="verse-number">5,14.70</span><span class="verse-line">svarūpajātisaṃsthānaparimāṇādilakṣaṇaḥ |</span>                    <span class="verse-line">kim apohyaṃ kva cāpohas tatrāpi na viśiṣyate ||</span></li>
        <li id="v5,14,71"><span class="verse-number">5,14.71</span><span class="verse-line">na cāprasiddhasārūpyānapohaviṣayātmanā |</span>                    <span class="verse-line">śaktaḥ kaś cid api jñātuṃ gavādīnaviśeṣataḥ ||</span></li>
        <li id="v5,14,72"><span class="verse-number">5,14.72</span><span class="verse-line">apohyān api cāśvādīnekadharmānvayād ṛte |</span>                    <span class="verse-line">na nirūpayituṃ śaktis tatrāpoho na siddhyati ||</span></li>
        <li id="v5,14,73"><span class="verse-number">5,14.73</span><span class="verse-line">na cānvayavinirmukte pravṛttir liṅgaśabdayoḥ |</span>                    <span class="verse-line">tābhyāṃ ca na vināpoho na cāsādhāraṇe 'nvayaḥ ||</span></li>
        <li id="v5,14,74"><span class="verse-number">5,14.74</span><span class="verse-line">apohaś cāpy aniṣpannaḥ sāhacaryaṃ kva dṛśyatām |</span>                    <span class="verse-line">tasminn adṛśyamāne ca na tayoḥ syāt pramāṇatā ||<span class="pb" data-page="414">&lt;414&gt;</span></span></li>
        <li id="v5,14,75"><span class="verse-number">5,14.75</span><span class="verse-line">na cādarśanamātreṇa tābhyāṃ pratyāyanaṃ bhavet |</span>                    <span class="verse-line">sarvatraiva hy adṛṣṭatvāt pratyāyyaṃ nāvaśiṣyate ||</span></li>
        <li id="v5,14,76"><span class="verse-number">5,14.76</span><span class="verse-line">athāsaty api sārūpye syād apohasya kalpanā |</span>                    <span class="verse-line">gavāśvayor ayaṃ kasmād ago 'poho na kalpyate ||</span></li>
        <li id="v5,14,77"><span class="verse-number">5,14.77</span><span class="verse-line">śābaleyāc ca bhinnatvaṃ bāhuleyāśvayoḥ samam |</span>                    <span class="verse-line">sāmānyaṃ nānyadiṣṭaṃ cet kvāgo 'pohaḥ pravartatām ||<span class="pb" data-page="415">&lt;415&gt;</span></span></li>
        <li id="v5,14,78"><span class="verse-number">5,14.78</span><span class="verse-line">indriyair nāpy ago 'pohaḥ prathamaṃ vyavasīyate |</span>                    <span class="verse-line">nānyatra śabdavṛttiś ca kiṃ dṛṣṭvā sa prayujyatām ||</span></li>
        <li id="v5,14,79"><span class="verse-number">5,14.79</span><span class="verse-line">pūrvoktena prabandhena nānumāpy atra vidyate |</span>                    <span class="verse-line">sambandhānubhāvo 'py asya tena naivopapadyate ||</span></li>
        <li id="v5,14,80"><span class="verse-number">5,14.80</span><span class="verse-line">nivṛttivācinaḥ śabdā na prasiddhāś ca yān prati |</span>                    <span class="verse-line">teṣām agor asiddhatvān na sāmānyanirākriyā ||</span></li>
        <li id="v5,14,81"><span class="verse-number">5,14.81</span><span class="verse-line">agośabdābhidheyatvaṃ gamyatāṃ ca kathaṃ punaḥ |</span>                    <span class="verse-line">na dṛṣṭo yatra gośabdaḥ sambandhānubhavakṣaṇe ||</span></li>
        <li id="v5,14,82"><span class="verse-number">5,14.82</span><span class="verse-line">ekasmāt tarhi gopiṇḍād yadanyat sarvam eva tat |</span>                    <span class="verse-line">bhaved apohyam ity evaṃ na sāmānyasya vācyatā ||</span></li>
        <li id="v5,14,83"><span class="verse-number">5,14.83</span><span class="verse-line">siddhaś cāgaur apohyeta goniṣedhātmakaś ca saḥ |</span>                    <span class="verse-line">tatra gaur eva vaktavyo nañā yaḥ pratiṣidhyate ||</span></li>
        <li id="v5,14,84"><span class="verse-number">5,14.84</span><span class="verse-line">sa ced agonivṛttyātmā bhaved anyonyasaṃśrayaḥ |<span class="pb" data-page="416">&lt;416&gt;</span></span>                    <span class="verse-line">siddhaś ced gaur apohyārthaṃ vṛthāpohaprakalpanā ||</span></li>
        <li id="v5,14,85"><span class="verse-number">5,14.85</span><span class="verse-line">gavyasiddhe tv agaur nāsti tadabhāve ca gauḥ kutaḥ |</span>                    <span class="verse-line">nādhārādheyavṛttyādisambandhaś cāpy abhāvayoḥ ||</span></li>
        <li id="v5,14,86"><span class="verse-number">5,14.86</span><span class="verse-line">na cāsādhāraṇaṃ vastu gamyate 'pohavat tayā |</span>                    <span class="verse-line">kathaṃ vā parikalpyeta sambandho vastvavastunoḥ ||</span></li>
        <li id="v5,14,87"><span class="verse-number">5,14.87</span><span class="verse-line">svarūpasattvamātreṇa na ca kiñ cid viśeṣaṇam |</span>                    <span class="verse-line">svabuddhyā rajyate yena viśeṣyaṃ tad viśeṣaṇam ||</span></li>
        <li id="v5,14,88"><span class="verse-number">5,14.88</span><span class="verse-line">na cāpy aśvādiśabdebho jāyate 'pohabodhanam |</span>                    <span class="verse-line">viśiṣṭabuddhir iṣṭeha na cājñātaviśeṣaṇā ||<span class="pb" data-page="417">&lt;417&gt;</span></span></li>
        <li id="v5,14,89"><span class="verse-number">5,14.89</span><span class="verse-line">na cānyarūpam anyādṛk kuryāj jñānaṃ viśeṣaṇam |</span>                    <span class="verse-line">kathaṃ cānyādṛśe jñāte tad ucyeta viśeṣaṇam ||</span></li>
        <li id="v5,14,90"><span class="verse-number">5,14.90</span><span class="verse-line">athānyathā viśeṣye 'pi syād viśeṣaṇakalpanā |</span>                    <span class="verse-line">tathā sati hi yatkiñcit prasajyeta viśeṣaṇam ||</span></li>
        <li id="v5,14,91"><span class="verse-number">5,14.91</span><span class="verse-line">abhāvarūpagamye ca na viśeṣye 'sti vastutā |</span>                    <span class="verse-line">viśeṣitam apohena vastu vācyaṃ na te 'sty ataḥ ||</span></li>
        <li id="v5,14,92"><span class="verse-number">5,14.92</span><span class="verse-line">yady apy apohanirmukte na vṛttiḥ śabdaliṅgayoḥ |</span>                    <span class="verse-line">yuktā tathāpi buddhis tu jñātur vastvavalambate ||</span></li>
        <li id="v5,14,93"><span class="verse-number">5,14.93</span><span class="verse-line">na cāsādhāraṇaṃ vastu buddhau viparivarttate |</span>                    <span class="verse-line">na cāpi nirvikalpatvāt tasya yuktā viśeṣyatā ||<span class="pb" data-page="418">&lt;418&gt;</span></span></li>
        <li id="v5,14,94"><span class="verse-number">5,14.94</span><span class="verse-line">śabdenāgamyamānaṃ ca viśeṣyam iti sāhasam |</span>                    <span class="verse-line">tena sāmānyam eṣṭavyaṃ viṣayo buddhiśabdayoḥ ||</span></li>
        <li id="v5,14,95"><span class="verse-number">5,14.95</span><span class="verse-line">yadā cāśabdavācyatvān na vyaktīnām apohyatā |</span>                    <span class="verse-line">tadāpohyeta sāmānyaṃ tasyāpohāc ca vastutā ||</span></li>
        <li id="v5,14,96"><span class="verse-number">5,14.96</span><span class="verse-line">nāpohyatvam abhāvānām abhāvābhāvavarjanāt |</span>                    <span class="verse-line">vyakto 'pohāntare 'pohas tasmāt sāmānyavastunaḥ ||</span></li>
        <li id="v5,14,97"><span class="verse-number">5,14.97</span><span class="verse-line">abhāvasya ca yo 'bhāvaḥ sa cet tasmād vilakṣaṇaḥ |</span>                    <span class="verse-line">bhāva eva bhaven no ced gaur agaus te prasajyate ||</span></li>
        <li id="v5,14,98"><span class="verse-number">5,14.98</span><span class="verse-line">yady apy aneṣu śabdeṣu vastunaḥ syād apohyatā |</span>                    <span class="verse-line">sacchabdasya tv abhāvākhyān nāpohyaṃ bhinnam iṣyate ||</span></li>
        <li id="v5,14,99"><span class="verse-number">5,14.99</span><span class="verse-line">tatrāsato 'pi bhāvatvam itikleśo mahān bhavet |<span class="pb" data-page="419">&lt;419&gt;</span></span>                    <span class="verse-line">tadasiddhau na sattāsti na cāsattā prasidhyati ||</span></li>
        <li id="v5,14,100"><span class="verse-number">5,14.100</span><span class="verse-line">na cāpi vāsanābhedād bhedaḥ sadrūpatāpi vā |</span>                    <span class="verse-line">apohānāṃ prakalpyeta, na hy avastuni vāsanā ||</span></li>
        <li id="v5,14,101"><span class="verse-number">5,14.101</span><span class="verse-line">smṛtiṃ muktvā na cāsty asyāḥ śaktiyogaḥ kriyāntare |</span>                    <span class="verse-line">tasmān nānyādṛśe sārthe karoty anyādṛśīṃ matim ||</span></li>
        <li id="v5,14,102"><span class="verse-number">5,14.102</span><span class="verse-line">bhavadbhiḥ śabdabhedo 'pi tannimitto na labhyate |</span>                    <span class="verse-line">na hy asādhāraṇaḥ śabdo vācakaḥ prāgadṛṣṭitaḥ ||</span></li>
        <li id="v5,14,103"><span class="verse-number">5,14.103</span><span class="verse-line">bhinnatvāc cāpi naivaikā vāsanā taiḥ prakalpyate |</span>                    <span class="verse-line">na cāsti śabdavastv ekaṃ vāsanāṃ yat kariṣyati ||<span class="pb" data-page="420">&lt;420&gt;</span></span></li>
        <li id="v5,14,104"><span class="verse-number">5,14.104</span><span class="verse-line">tatra śabdāntarāpohe sāmānye parikalpite |</span>                    <span class="verse-line">tathaivāvasturūpatvāc chabdabhedo na kalpyate ||</span></li>
        <li id="v5,14,105"><span class="verse-number">5,14.105</span><span class="verse-line">vācakānāṃ yathā caivaṃ vācyavācakayor mithaḥ |</span>                    <span class="verse-line">na cāpy apohyabhedena bhedo 'stīty upapāditam ||</span></li>
        <li id="v5,14,106"><span class="verse-number">5,14.106</span><span class="verse-line">nāgṛhītaś ca gamakaḥ śabdāpohaḥ kathañ cana |</span>                    <span class="verse-line">pratyakṣaṃ na ca tacchaktaṃ na ca sto liṅgavācakau ||</span></li>
        <li id="v5,14,107"><span class="verse-number">5,14.107</span><span class="verse-line">yataḥ syād grahaṇaṃ tasya, liṅgādīnāṃ ca kalpane |</span>                    <span class="verse-line">na vyavastheti vācyaivaṃ vinā pratyakṣamūlataḥ ||</span></li>
        <li id="v5,14,108"><span class="verse-number">5,14.108</span><span class="verse-line">na gamyagamakatvaṃ syād avastutvād apohayoḥ |</span>                    <span class="verse-line">bhavatpakṣe, yathā loke khapuṣpaśaśaśṛṅgayoḥ ||</span></li>
        <li id="v5,14,109"><span class="verse-number">5,14.109</span><span class="verse-line">vṛṣṭimeghāsator dṛṣṭvā yady anaikāntikaḥ vadet |</span>                    <span class="verse-line">vastv evātrāpi matpakṣe bhavatpakṣe 'py adaḥ kutaḥ ||</span></li>
        <li id="v5,14,110"><span class="verse-number">5,14.110</span><span class="verse-line">vidhirūpaś ca śabdārtho yena nābhyupagamyate |</span>                    <span class="verse-line">na bhaved vyatireko 'pi tasya tatpūrvako hy asau ||<span class="pb" data-page="421">&lt;421&gt;</span></span></li>
        <li id="v5,14,111"><span class="verse-number">5,14.111</span><span class="verse-line">niṣedhadvayayogitvād asato yāpy abhāvatā |</span>                    <span class="verse-line">savastuke bhavet sāpi na tucche buddhyasambhavāt ||</span></li>
        <li id="v5,14,112"><span class="verse-number">5,14.112</span><span class="verse-line">nanu yuktyānayaivāyaṃ vastunāpi na bhidyate |</span>                    <span class="verse-line">apohas tena doṣo 'tra pūrvokto na bhaviṣyati ||</span></li>
        <li id="v5,14,113"><span class="verse-number">5,14.113</span><span class="verse-line">siddham evaṃ madiṣṭaṃ syāt, naivānyā gatir asti hi |</span>                    <span class="verse-line">abhāve vastubuddhir vā yad vā vastunyabhāvadhīḥ ||</span></li>
        <li id="v5,14,114"><span class="verse-number">5,14.114</span><span class="verse-line">tatrābhāvātmakatve syān nirnimittaiva vastudhīḥ |</span>                    <span class="verse-line">vastuny abhāvabodhas tu sidhyaty anyam apekṣya tu ||<span class="pb" data-page="422">&lt;422&gt;</span></span></li>
        <li id="v5,14,115"><span class="verse-number">5,14.115</span><span class="verse-line">apohamātravācyatvaṃ yadi cābhyupagamyate |</span>                    <span class="verse-line">nīlotpalādiśabdeṣu śabalārthābhidhāyiṣu ||</span></li>
        <li id="v5,14,116"><span class="verse-number">5,14.116</span><span class="verse-line">viśeṣaṇaviśeṣyatvasāmānādhikaraṇyayoḥ |</span>                    <span class="verse-line">na siddhiḥ, na hy anīlatvavyudāse 'nutpalacyutiḥ ||</span></li>
        <li id="v5,14,117"><span class="verse-number">5,14.117</span><span class="verse-line">nāpi tatretaras tasmān na viśeṣyaviśeṣaṇe |</span>                    <span class="verse-line">śabdayor nāpi te syātām abhidheyānapekṣayoḥ ||</span></li>
        <li id="v5,14,118"><span class="verse-number">5,14.118</span><span class="verse-line">sāmānādhikaraṇyaṃ ca na bhinnatvād apohayoḥ |</span>                    <span class="verse-line">arthataś caitad iṣyeta kīdṛśyādheyatā tayoḥ ||</span></li>
        <li id="v5,14,119"><span class="verse-number">5,14.119</span><span class="verse-line">na cāsādhāraṇaṃ vastu gamyate 'nyac ca nāsti te |<span class="pb" data-page="423">&lt;423&gt;</span></span>                    <span class="verse-line">agamyamānam aikārthyaṃ śabdayoḥ kvopayujyate ||</span></li>
        <li id="v5,14,120"><span class="verse-number">5,14.120</span><span class="verse-line">athānyāpohavad vastu vācyam ity abhidhīyate |</span>                    <span class="verse-line">tatrāpi paratantratvād vyāptiḥ śabdena durbalā ||</span></li>
        <li id="v5,14,121"><span class="verse-number">5,14.121</span><span class="verse-line">khaṇḍe bhinnavyapohyatvād yathaiva madhurādibhiḥ |</span>                    <span class="verse-line">śuklādivyāptyabhāvena nākṣepo na viśeṣaṇam ||</span></li>
        <li id="v5,14,122"><span class="verse-number">5,14.122</span><span class="verse-line">tathaivāsadvyudāsāṃśāvacchinnārthāvadhāraṇe |</span>                    <span class="verse-line">nāghaṭādinivṛttyaṃśavyāptiḥ śabdāt pratīyate ||<span class="pb" data-page="424">&lt;424&gt;</span></span></li>
        <li id="v5,14,123"><span class="verse-number">5,14.123</span><span class="verse-line">vyāptiś ced artharūpeṇa sattayaivaṃ hi sā bhavet |</span>                    <span class="verse-line">na ghaṭatvādimān arthaḥ kaś cin na vyāpyate tayā ||</span></li>
        <li id="v5,14,124"><span class="verse-number">5,14.124</span><span class="verse-line">na ca vastutayā vyāptis tayā śabdasya vāryate |</span>                    <span class="verse-line">pratītiṃ prati tulyas tu vyāpāro vastvavastunoḥ ||</span></li>
        <li id="v5,14,125"><span class="verse-number">5,14.125</span><span class="verse-line">nirbhāgo 'pi hi vastvātmā śabdair bhāgena gamyate |</span>                    <span class="verse-line">na hi sacchabdavijñānād ghaṭādyarthaḥ pratīyate ||</span></li>
        <li id="v5,14,126"><span class="verse-number">5,14.126</span><span class="verse-line">tenānākṣepadoṣo 'sti, bhāktadoṣaś ca vidyate |</span>                    <span class="verse-line">viśeṣaṇatvān mukhyatvam apohasya hi jātivat ||<span class="pb" data-page="425">&lt;425&gt;</span></span></li>
        <li id="v5,14,127"><span class="verse-number">5,14.127</span><span class="verse-line">tasmāt tadvati gauṇatvān nābhidheyatvasambhavaḥ |</span>                    <span class="verse-line">avastutvān na mukhyaś cet, na syād evaṃ viśeṣaṇam ||</span></li>
        <li id="v5,14,128"><span class="verse-number">5,14.128</span><span class="verse-line">bhedāś cāpohavantaḥ syus teṣāṃ cāvācyatoditā |</span>                    <span class="verse-line">ānantyavyabhicārābhyām, anyo nāsti tv apohavān ||</span></li>
        <li id="v5,14,129"><span class="verse-number">5,14.129</span><span class="verse-line">nāpohavattvam anyad dhi bhedāpohāntare 'sti te |</span>                    <span class="verse-line">tac cāpi kalpyamānaṃ syād abhāvo bhāva eva vā ||</span></li>
        <li id="v5,14,130"><span class="verse-number">5,14.130</span><span class="verse-line">vastu cej jātir eva syād avastutve 'pi pūrvavat |</span>                    <span class="verse-line">sambandho vaiṣa kalpyeta tasya ceṣṭā na vācyatā ||<span class="pb" data-page="426">&lt;426&gt;</span></span></li>
        <li id="v5,14,131"><span class="verse-number">5,14.131</span><span class="verse-line">na caiko 'pohavān artho vartate 'rthāntare kva cit |</span>                    <span class="verse-line">tasmād api na sāmānyaṃ vācyaṃ na ca viśeṣaṇam ||</span></li>
        <li id="v5,14,132"><span class="verse-number">5,14.132</span><span class="verse-line">nātmanyavidyamānatvād viśeṣo 'pohasūcakaḥ |</span>                    <span class="verse-line">tasmān na tair viśeṣyatvaṃ prakṛṣṭatvena nīlavat ||</span></li>
        <li id="v5,14,133"><span class="verse-number">5,14.133</span><span class="verse-line">arthākṣepo 'pi nāsty eva sandehāl liṅgaliṅgivat |</span>                    <span class="verse-line">na sāmānyātmanāpohas tair vinā na ca siddhyati ||<span class="pb" data-page="427">&lt;427&gt;</span></span></li>
        <li id="v5,14,134"><span class="verse-number">5,14.134</span><span class="verse-line">evam eva tv anākṣepaḥ syād apohena vastunaḥ |</span>                    <span class="verse-line">yataḥ śaśaviṣāṇe 'pi tadapohasya sambhavaḥ ||</span></li>
        <li id="v5,14,135"><span class="verse-number">5,14.135</span><span class="verse-line">liṅgasaṃkhyādisambandho na vāpohasya vidyate |</span>                    <span class="verse-line">vyakter avyapadeśyatvāt taddvāreṇāpi nāsty asau ||</span></li>
        <li id="v5,14,136"><span class="verse-number">5,14.136</span><span class="verse-line">na hy asādhāraṇatvena sāpohenāpi gamyate |</span>                    <span class="verse-line">na cāpy agamyamānasya vastunaḥ syād viśeṣyatā ||</span></li>
        <li id="v5,14,137"><span class="verse-number">5,14.137</span><span class="verse-line">liṅgasaṃkhyādyapohānāṃ nopakāraḥ svarūpataḥ |</span>                    <span class="verse-line">vastunaś copakāryatvaṃ kathaṃ śabdaiḥ pratīyate ||<span class="pb" data-page="428">&lt;428&gt;</span></span></li>
        <li id="v5,14,138"><span class="verse-number">5,14.138</span><span class="verse-line">na vinānupalabdhyā ca syād abhāvamatiḥ kva cit |</span>                    <span class="verse-line">na cābhāvaprameyatvaṃ gotvāder iha gamyate ||</span></li>
        <li id="v5,14,139"><span class="verse-number">5,14.139</span><span class="verse-line">ākhyāteṣu ca nānyasya nivṛttiḥ sampratīyate |</span>                    <span class="verse-line">na paryudāsarūpaṃ hi niṣedhyaṃ tatra vidyate ||</span></li>
        <li id="v5,14,140"><span class="verse-number">5,14.140</span><span class="verse-line">na neti hy ucyamāne 'pi niṣedhasya niṣedhanam |</span>                    <span class="verse-line">pacatīty aniṣiddhaṃ tu svarūpeṇāvatiṣṭhate ||</span></li>
        <li id="v5,14,141"><span class="verse-number">5,14.141</span><span class="verse-line">sādhyatvapratyayaś cātra tathābhūtādirūpaṇam |</span>                    <span class="verse-line">niṣpannatvād apohasya nirnimittaṃ prasajyate ||</span></li>
        <li id="v5,14,142"><span class="verse-number">5,14.142</span><span class="verse-line">vidhyādāv artharāśau ca nānyāpohanidarśanam |</span>                    <span class="verse-line">nañaś cāpi nañā yuktād apohaḥ kīdṛśo bhavet ||</span></li>
        <li id="v5,14,143"><span class="verse-number">5,14.143</span><span class="verse-line">cādīnām api nañyogo naivāstīty anapohanam |</span>                    <span class="verse-line">vākyārtho 'nyanivṛttiś ca vyapadeṣṭuṃ na śakyate ||</span></li>
        <li id="v5,14,144"><span class="verse-number">5,14.144</span><span class="verse-line">ananyāpohaśabdādau vācyaṃ na ca nirūpyate |</span>                    <span class="verse-line">prameyajñeyaśabdāder apohyaṃ kuta eva tu ||</span></li>
        <li id="v5,14,145"><span class="verse-number">5,14.145</span><span class="verse-line">apohyakalpanāyāṃ tu varaṃ vastv eva kalpitam |<span class="pb" data-page="429">&lt;429&gt;</span></span>                    <span class="verse-line">jñānākāraniṣedhāc ca nāntarārthābhidheyatā ||</span></li>
        <li id="v5,14,146"><span class="verse-number">5,14.146</span><span class="verse-line">na cāpy apohyatā, tasmān nāpohas teṣu sidhyati |</span>                    <span class="verse-line">evam ityādiśabdānāṃ na vāpohyaṃ nirūpyate ||</span></li>
        <li id="v5,14,147"><span class="verse-number">5,14.147</span><span class="verse-line">virodhitvena bhedānām apoho yadi kalpyate |</span>                    <span class="verse-line">virodho 'pohatas tatra virodhāc cāpy apohanam ||</span></li>
        <li id="v5,14,148"><span class="verse-number">5,14.148</span><span class="verse-line">na sāmānyāpahāritvaṃ vidhirūpeṇa tatra te |</span>                    <span class="verse-line">palaśādīn apohyāto vṛkṣaṃ harati śiṃśapā ||<span class="pb" data-page="430">&lt;430&gt;</span></span></li>
        <li id="v5,14,149"><span class="verse-number">5,14.149</span><span class="verse-line">sāmānyādyanapohaś ca nāvirodhena kalpyate |</span>                    <span class="verse-line">na hi śabdasvarūpāṇāṃ syād viruddhāviruddhatā ||</span></li>
        <li id="v5,14,150"><span class="verse-number">5,14.150</span><span class="verse-line">na ca vastusvarūpeṇa tasya śabdair asaṅgateḥ |</span>                    <span class="verse-line">prāk śabdavyāpṛter nāpi sāpohānāṃ pratīyate ||</span></li>
        <li id="v5,14,151"><span class="verse-number">5,14.151</span><span class="verse-line">anyenānavabuddhe 'rthe sadā śabdaḥ pravartate |</span>                    <span class="verse-line">sāmānyātmakatā tasya kena rūpeṇa gamyate ||</span></li>
        <li id="v5,14,152"><span class="verse-number">5,14.152</span><span class="verse-line">śabdānurūpataś cet syād anyāpohanirūpaṇam |</span>                    <span class="verse-line">bhinnatvād vṛkṣatarvāder apohaḥ kena vāryate ||</span></li>
        <li id="v5,14,153"><span class="verse-number">5,14.153</span><span class="verse-line">śabdaspṛṣṭer vināpoho na ca liṅgena gamyate |</span>                    <span class="verse-line">na viruddhāviruddhatvaṃ tasya liṅgāc ca sidhyati ||<span class="pb" data-page="431">&lt;431&gt;</span></span></li>
        <li id="v5,14,154"><span class="verse-number">5,14.154</span><span class="verse-line">adṛṣṭatvād vyudāsas tu purastād eva vāritaḥ |</span>                    <span class="verse-line">sāmānyaśabdo bhedena neṣyate vācakātmanā ||</span></li>
        <li id="v5,14,155"><span class="verse-number">5,14.155</span><span class="verse-line">vyudāsas tatra durvāraḥ, kathañ cid dṛṣṭatā punaḥ |</span>                    <span class="verse-line">brāhmaṇe kṣattriyasyāpi paryudāsaḥ prasajyate ||</span></li>
        <li id="v5,14,156"><span class="verse-number">5,14.156</span><span class="verse-line">ākāṅkṣaṇādathātyāgas tulyo dravyakriyādiṣu |</span>                    <span class="verse-line">vṛkṣeṇāto 'napohaḥ syāt tiṣṭhatyāder asaṃśayam ||</span></li>
        <li id="v5,14,157"><span class="verse-number">5,14.157</span><span class="verse-line">puruṣasya tathā rājño vyudāse na viśeṣyatā |</span>                    <span class="verse-line">avyudāsatvapakṣe ca syān nīlotpalatulyatā ||<span class="pb" data-page="432">&lt;432&gt;</span></span></li>
        <li id="v5,14,158"><span class="verse-number">5,14.158</span><span class="verse-line">vṛkṣatvapārthivadravyasajjñeyeṣu yaducyate |</span>                    <span class="verse-line">prātilomyānulomyena vidhau sarvārthabodhanam ||</span></li>
        <li id="v5,14,159"><span class="verse-number">5,14.159</span><span class="verse-line">tadayuktam, na sarvo hi śabdaḥ sarvatra dṛśyate |</span>                    <span class="verse-line">deśāvibhāgato vṛttir netrasyāpi rasādiṣu ||</span></li>
        <li id="v5,14,160"><span class="verse-number">5,14.160</span><span class="verse-line">grāhakatvena vṛttis tu pratijāti vyavasthitā |</span>                    <span class="verse-line">cakṣurādivad evātra saṅkaro na bhaviṣyati ||</span></li>
        <li id="v5,14,161"><span class="verse-number">5,14.161</span><span class="verse-line">nivṛttaceṣṭe śabde ca vyāptyavyāptikṛtaṃ punaḥ |</span>                    <span class="verse-line">sattvāder bodhakatvaṃ syād ekanyūnātirekataḥ ||</span></li>
        <li id="v5,14,162"><span class="verse-number">5,14.162</span><span class="verse-line">tavaiva doṣaḥ syād eṣa viśeṣe yasya varttate |</span>                    <span class="verse-line">sāmānyaśabdaḥ, <span class="pb" data-page="433">&lt;433&gt;</span>  vācyānāṃ bhedo nāpy asti vastutaḥ ||</span></li>
        <li id="v5,14,163"><span class="verse-number">5,14.163</span><span class="verse-line">api caikatvanityatvapratyekasamavāyitāḥ |</span>                    <span class="verse-line">nirupākhyeṣv apoheṣu kurvato 'sūtrakaḥ paṭaḥ ||</span></li>
        <li id="v5,14,164"><span class="verse-number">5,14.164</span><span class="verse-line">tasmād yeṣv eva śabdeṣu nañyogas teṣu kevalam |</span>                    <span class="verse-line">bhaved anyanivṛttyaṃśaḥ svātmaivānyatra gamyate ||</span></li>
        <li id="v5,14,165"><span class="verse-number">5,14.165</span><span class="verse-line">jñeyārthānyānapohatvaṃ pramāṅgatvāt tvagādivat |</span>                    <span class="verse-line">yenoktaṃ tasya nañyuktaiḥ śabdaiḥ syād vyabhicāritā ||</span></li>
        <li id="v5,14,166"><span class="verse-number">5,14.166</span><span class="verse-line">pakṣīkuryād yadā sarvāṃs tadāthāvītahetubhiḥ |</span>                    <span class="verse-line">anaikānto virodhaś ca sarvalokaprasiddhitaḥ ||</span></li>
        <li id="v5,14,167"><span class="verse-number">5,14.167</span><span class="verse-line">nāpohata itīdaṃ ca kārakatvena ced bhavet |</span>                    <span class="verse-line">kevalāpohabuddher vā tataḥ syāt siddhasādhyatā ||</span></li>
        <li id="v5,14,168"><span class="verse-number">5,14.168</span><span class="verse-line">athānyāpohavatyarthe vṛttir nāstīti sādhyate |</span>                    <span class="verse-line">tataḥ prāk pakṣabādhaḥ syād gotve 'thāśvādyabhāvataḥ ||<span class="pb" data-page="434">&lt;434&gt;</span></span></li>
        <li id="v5,14,169"><span class="verse-number">5,14.169</span><span class="verse-line">sādhyahīnaś ca dṛṣṭāntaś cakṣurādy api tasya hi |</span>                    <span class="verse-line">varttate 'pohavatyeva taṃ yady api na budhyate ||</span></li>
        <li id="v5,14,170"><span class="verse-number">5,14.170</span><span class="verse-line">athānyāpohanirbhāsā na buddhiḥ siddhasādhanam |</span>                    <span class="verse-line">apoharūpam apy etad vastv ity eva hi gamyate ||</span></li>
        <li id="v5,14,171"><span class="verse-number">5,14.171</span><span class="verse-line">athāpohanimittāsya vṛttir arthe niṣidhyate |</span>                    <span class="verse-line">vyatirekāṅgateṣṭatvāt punaḥ prāk pakṣabādhanam ||</span></li>
        <li id="v5,14,172"><span class="verse-number">5,14.172</span><span class="verse-line">anumāne tathā caitad ity anaikāntiko bhavet |</span>                    <span class="verse-line">sandehabādhajātena pratyakṣeṇāpi cetasā ||</span></li>
        <li id="v5,14,173"><span class="verse-number">5,14.173</span><span class="verse-line">viruddhatā ca hetoḥ syāt, śabdaḥ śrotrādivad yataḥ |</span>                    <span class="verse-line">ātmāntaḥ karaṇākāśaiḥ svavācitvaṃ jahāti vāḥ ||</span></li>
        <li id="v5,14,174"><span class="verse-number">5,14.174</span><span class="verse-line">vidhirūpapravṛttir vā śabdo 'pohena varttate |</span>                    <span class="verse-line">anumānāṅgabhūtatvād yathaiva pratiṣedhakaḥ ||<span class="pb" data-page="435">&lt;435&gt;</span></span></li>
        <li id="v5,14,175"><span class="verse-number">5,14.175</span><span class="verse-line">jātiṃ vā na bravīty eṣa vyaktiṃ vā tadviśeṣitām |</span>                    <span class="verse-line">pramāyām aṅgabhūtatvāt tvakśrotrādi yathaiva ca ||</span></li>
        <li id="v5,14,176"><span class="verse-number">5,14.176</span><span class="verse-line">evaṃ sādhanamārgeṇa vācyāvācyanirūpaṇā |</span>                    <span class="verse-line">nāvātiṣṭhata ity atra kathyate lokavartmanā ||</span></li>
      </ol>
      <h1 id="section_5,15_vanavāda_VAV">Chapter 5,15 vanavāda VAV</h1>
      <ol class="verses" start="1">
        <li id="v5,15,1"><span class="verse-number">5,15.1</span><span class="verse-line">sāsnādibhir viśiṣṭatvam ākṛter ucyate katham |</span>                    <span class="verse-line">yadāvayavisambandhi gotvaṃ nāvayave sthitam ||</span></li>
        <li id="v5,15,2"><span class="verse-number">5,15.2</span><span class="verse-line">ekāvayavisambandhas teṣāṃ gotvena vidyate |</span>                    <span class="verse-line">tenāsādhāraṇatvāt te syur gotvasyopalakṣaṇam ||</span></li>
        <li id="v5,15,3"><span class="verse-number">5,15.3</span><span class="verse-line">piṇḍe sattādijātīnāṃ bahvīnāṃ samavetatā |</span>                    <span class="verse-line">tābhyo viśiṣyate gotvaṃ sāsnādibhir asaṃśayam ||</span></li>
        <li id="v5,15,4"><span class="verse-number">5,15.4</span><span class="verse-line">na caite vyañjakās tasya guṇavad vā viśeṣaṇam |<span class="pb" data-page="436">&lt;436&gt;</span></span>                    <span class="verse-line">tathā hi nāgṛhīteṣu teṣu syād gotvabodhanam ||</span></li>
        <li id="v5,15,5"><span class="verse-number">5,15.5</span><span class="verse-line">teṣāṃ ca vyañjakaiḥ svaiḥ syāt punargrahaṇakalpanā |</span>                    <span class="verse-line">tathā satyanavasthā syāt na syād gotvāvadhāraṇam ||</span></li>
        <li id="v5,15,6"><span class="verse-number">5,15.6</span><span class="verse-line">sarveṣu ca gṛhīteṣu sāsnādiṣu bhavenmatiḥ |</span>                    <span class="verse-line">gotve, na caiṣu sarveṣu yugapad buddhisambhavaḥ ||</span></li>
        <li id="v5,15,7"><span class="verse-number">5,15.7</span><span class="verse-line">tasmāt sadbhāvamātreṇa mahattvādau yathaiva dhīḥ |</span>                    <span class="verse-line">kriyate 'vayavaiḥ piṇḍe tathā jātiguṇādiṣu ||</span></li>
        <li id="v5,15,8"><span class="verse-number">5,15.8</span><span class="verse-line">yady evam agṛhīteṣu teṣu kiṃ sā na jāyate |</span>                    <span class="verse-line">taddeśavyatirekeṇa grāhyaṃ yena na vidyate ||</span></li>
        <li id="v5,15,9"><span class="verse-number">5,15.9</span><span class="verse-line">gṛhyamāṇe tu gotvādau nāntarīyakahetukaḥ |</span>                    <span class="verse-line">sāsnādeḥ kasya cid bodhas taddeśatvena jāyate ||</span></li>
        <li id="v5,15,10"><span class="verse-number">5,15.10</span><span class="verse-line">tadanatyantabhedād vā tadviśiṣṭeti kīrtyate |<span class="pb" data-page="437">&lt;437&gt;</span></span>                    <span class="verse-line">bādhaḥ parānumānasya na pratyakṣeti bodhyate ||</span></li>
        <li id="v5,15,11"><span class="verse-number">5,15.11</span><span class="verse-line">pareṣāṃ sādhanaṃ hy atra nākṛtiḥ piṇḍataḥ pṛthak |</span>                    <span class="verse-line">taddhīhānāv avijñānāt paṅktiyūthavanādivat ||</span></li>
        <li id="v5,15,12"><span class="verse-number">5,15.12</span><span class="verse-line">sarvatra lokasiddhatvān na vācyaṃ sādhanaṃ svayam |</span>                    <span class="verse-line">niṣedhatāṃ pareṣāṃ tu virodhaṃ lokato vadet ||</span></li>
        <li id="v5,15,13"><span class="verse-number">5,15.13</span><span class="verse-line">visaṃvādo na dṛśyeta yadi pratyakṣatākṛteḥ |</span>                    <span class="verse-line">pramāṇe 'pi visaṃvādāt tārkikeṣu kuto nv iyam ||</span></li>
        <li id="v5,15,14"><span class="verse-number">5,15.14</span><span class="verse-line">rūpādāv api teṣāṃ hi pratyakṣatvena sammate |</span>                    <span class="verse-line">vivādaḥ, naiva lokas tu jātau vipratipadyate ||</span></li>
        <li id="v5,15,15"><span class="verse-number">5,15.15</span><span class="verse-line">vyavahārā hi dṛśyante sāmānyārthanibandhanāḥ |</span>                    <span class="verse-line">dadhitakrādidānādau kauṇḍinyabrāhmaṇādiṣu ||<span class="pb" data-page="438">&lt;438&gt;</span></span></li>
        <li id="v5,15,16"><span class="verse-number">5,15.16</span><span class="verse-line">ākṛtir jātir evātra saṃsthānaṃ na prakalpyate |</span>                    <span class="verse-line">na hi vāyvagniśabdādau kiñ cit saṃsthānam iṣyate ||</span></li>
        <li id="v5,15,17"><span class="verse-number">5,15.17</span><span class="verse-line">anyadanyac ca saṃsthānaṃ pratipiṇḍaṃ pratīyate |</span>                    <span class="verse-line">saṃyogātmakatāyāṃ tu vibhāgeṣu vinaśyati ||</span></li>
        <li id="v5,15,18"><span class="verse-number">5,15.18</span><span class="verse-line">atha saṃsthānasāmānyam, aśvādāv api tatsamam |</span>                    <span class="verse-line">na gotvena vinā hy etad vyavacchinnaṃ pratīyate ||</span></li>
        <li id="v5,15,19"><span class="verse-number">5,15.19</span><span class="verse-line">sarvapratikṛtīnāṃ ca saṃsthāne saty apīdṛśe |</span>                    <span class="verse-line">na gotvādimatir dṛṣṭā, tasmāj jātiḥ pṛthak tataḥ ||</span></li>
        <li id="v5,15,20"><span class="verse-number">5,15.20</span><span class="verse-line">rucakādiṣu sāmānyaṃ rucakatvād yudāhṛtam |</span>                    <span class="verse-line">bhinneṣu caiṣu sāmānyaṃ suvarṇatvaṃ pratīyate ||<span class="pb" data-page="439">&lt;439&gt;</span></span></li>
        <li id="v5,15,21"><span class="verse-number">5,15.21</span><span class="verse-line">vardhamānakabhaṅge ca rucakaḥ kriyate yadā |</span>                    <span class="verse-line">tadā pūrvārthinaḥ śokaḥ prītiś cāpy uttarārthinaḥ ||</span></li>
        <li id="v5,15,22"><span class="verse-number">5,15.22</span><span class="verse-line">hemārthinas tu mādhyasthaṃ tasmād vastu trayātmakam |</span>                    <span class="verse-line">notpādasthitibhaṅgānām abhāve syān matitrayam ||</span></li>
        <li id="v5,15,23"><span class="verse-number">5,15.23</span><span class="verse-line">na nāśena vinā śoko notpādena vinā sukham |</span>                    <span class="verse-line">sthityā vinā na mādhyasthyam, tena sāmānyanityatā ||</span></li>
        <li id="v5,15,24"><span class="verse-number">5,15.24</span><span class="verse-line">mudgamāṣatilādau ca yatra bhedo na lakṣyate |</span>                    <span class="verse-line">tatraikabuddhinirgrāhyā jātir indriyagocaraḥ ||</span></li>
        <li id="v5,15,25"><span class="verse-number">5,15.25</span><span class="verse-line">ārād dṛṣṭe ca puruṣe sandeho brāhmaṇādiṣu |</span>                    <span class="verse-line">na syād yadi na gṛhyeta sāmānyaṃ cakṣurādinā ||</span></li>
        <li id="v5,15,26"><span class="verse-number">5,15.26</span><span class="verse-line">tasyopalakṣaṇaṃ cāpi kva cit kena cid iṣyate |</span>                    <span class="verse-line">rūpādīnāṃ viśeṣeṇa deśakālādy apekṣayā ||<span class="pb" data-page="440">&lt;440&gt;</span></span></li>
        <li id="v5,15,27"><span class="verse-number">5,15.27</span><span class="verse-line">suvarṇaṃ bhidyate rūpāt tāmratvāder asaṃśayam |</span>                    <span class="verse-line">tailād ghṛtaṃ vilīnaṃ ca gandhena ca rasena ca ||</span></li>
        <li id="v5,15,28"><span class="verse-number">5,15.28</span><span class="verse-line">bhasmapracchādito vahniḥ sparśanenopalabhyate |</span>                    <span class="verse-line">aśvatvādau ca dūrasthe niścayo jāyate svanaiḥ ||</span></li>
        <li id="v5,15,29"><span class="verse-number">5,15.29</span><span class="verse-line">saṃsthānena ghaṭatvādi brāhmaṇatvādi yonitaḥ |</span>                    <span class="verse-line">kva cid ācārataś cāpi samyag rājānupālitāt ||</span></li>
        <li id="v5,15,30"><span class="verse-number">5,15.30</span><span class="verse-line">pratyekasamavetatvaṃ dṛṣṭatvān na virotsyate |</span>                    <span class="verse-line">tathā saty api nānātvaṃ naikabuddher bhaviṣyati ||</span></li>
        <li id="v5,15,31"><span class="verse-number">5,15.31</span><span class="verse-line">na hi sambandhibhedena svarūpaikatvabādhanam |</span>                    <span class="verse-line">vibhutvāvayavābhāvau pratipādyau ca śabdavat ||</span></li>
        <li id="v5,15,32"><span class="verse-number">5,15.32</span><span class="verse-line">yathā ca vyatirekaiva dṛśyamānā punaḥ punaḥ |</span>                    <span class="verse-line">kālabhede 'py abhinnaiva jātir bhinnāśrayā satī ||</span></li>
        <li id="v5,15,33"><span class="verse-number">5,15.33</span><span class="verse-line">kārtsyāvayavaśo vṛttiḥ praṣṭuṃ jātau na yujyate |<span class="pb" data-page="441">&lt;441&gt;</span></span>                    <span class="verse-line">na hi bhedavinirmukte kārtsnyabhāgavikalpanam ||</span></li>
        <li id="v5,15,34"><span class="verse-number">5,15.34</span><span class="verse-line">tasmād vyaktiṣu jātīnāṃ vṛttir astīti gamyate |</span>                    <span class="verse-line">viśeṣāvasarābhāvāt tanmātraivāvatiṣṭhate ||</span></li>
        <li id="v5,15,35"><span class="verse-number">5,15.35</span><span class="verse-line">yā cāvayavaśo vṛttiḥ sraksūtrādiṣu dṛśyate |</span>                    <span class="verse-line">bhūtakaṇṭhaguṇādeś ca pratipiṇḍaṃ samāptitaḥ ||</span></li>
        <li id="v5,15,36"><span class="verse-number">5,15.36</span><span class="verse-line">tatrāvayavayogitvam avibhutvaṃca kāraṇam |</span>                    <span class="verse-line">ākṛtes tadabhāvena na prasaktamado dvayam ||</span></li>
        <li id="v5,15,37"><span class="verse-number">5,15.37</span><span class="verse-line">na ca dvaividhyam eveti vṛtter asti niyāmakam |</span>                    <span class="verse-line">trividhāpi hi dṛṣṭatvāt sambhaved dvividhā yathā ||</span></li>
        <li id="v5,15,38"><span class="verse-number">5,15.38</span><span class="verse-line">itaratra na dṛṣṭaṃ cet sragādiṣv api tatsamam |</span>                    <span class="verse-line">naiva hy anyonyatulyatvaṃ tayor nāpy anayā saha ||</span></li>
        <li id="v5,15,39"><span class="verse-number">5,15.39</span><span class="verse-line">na hy anyasminn adṛṣṭatvād vahner auṣṇyaṃ praṇaśyati |<span class="pb" data-page="442">&lt;442&gt;</span></span>                    <span class="verse-line">na cānumānagamyeyaṃ vāñched yena nidarśanam ||</span></li>
        <li id="v5,15,40"><span class="verse-number">5,15.40</span><span class="verse-line">svarūpataś ca dṛṣṭāyā vṛtter na pararūpataḥ |</span>                    <span class="verse-line">nirākriyopapadyeta tadviśeṣam apaśyatām ||</span></li>
        <li id="v5,15,41"><span class="verse-number">5,15.41</span><span class="verse-line">aṅgāṅgāsambhavāc cāpi yā pradhānanirākriyā |</span>                    <span class="verse-line">sā 'yuktaiva, anumānena pratyakṣajñānabādhanāt ||</span></li>
        <li id="v5,15,42"><span class="verse-number">5,15.42</span><span class="verse-line">tasmād asambhavo yasya tanmātrasyaiva bādhanam |</span>                    <span class="verse-line">yuktaṃ na tāvatānyo 'pi sambhavan bādham arhati ||</span></li>
        <li id="v5,15,43"><span class="verse-number">5,15.43</span><span class="verse-line">tena vaiśeṣikoktāpi jātiḥ sarvagatā satī |</span>                    <span class="verse-line">vyajyate yatra piṇḍena varṇavat tatra gṛhyate ||</span></li>
        <li id="v5,15,44"><span class="verse-number">5,15.44</span><span class="verse-line">tasmāt piṇḍeṣu gobuddhir ekagotvanibandhanā |</span>                    <span class="verse-line">gavābhāsaikarūpyābhām ekagopiṇḍabuddhivat ||<span class="pb" data-page="443">&lt;443&gt;</span></span></li>
        <li id="v5,15,45"><span class="verse-number">5,15.45</span><span class="verse-line">na śābaleyād gobuddhis tato 'nyālambanāpi vā |</span>                    <span class="verse-line">tadabhāve 'pi sadbhāvād ghaṭe pārthivabuddhivat ||</span></li>
        <li id="v5,15,46"><span class="verse-number">5,15.46</span><span class="verse-line">pratyekasamavetārthaviṣayā vāpi gomatiḥ |</span>                    <span class="verse-line">pratyekaṃ kṛtsnabuddhitvāt pratyekavyaktibuddhivat ||</span></li>
        <li id="v5,15,47"><span class="verse-number">5,15.47</span><span class="verse-line">pratyekasamavetāpi jātir ekaikabuddhitaḥ |</span>                    <span class="verse-line">nañyukteṣv api vākyeṣu brahmaṇādinivartanam ||</span></li>
        <li id="v5,15,48"><span class="verse-number">5,15.48</span><span class="verse-line">na ca sādṛśyaviṣayā godhīs tādrūpyajanmataḥ |</span>                    <span class="verse-line">prāmāṇye sati yadvad dhi pratyabhijñaikavastuni ||</span></li>
        <li id="v5,15,49"><span class="verse-number">5,15.49</span><span class="verse-line">naikarūpamatir gotve mithyā vaktuṃ ca śakyate |</span>                    <span class="verse-line">nātra kāraṇadoṣo 'sti bādhakapratyayo 'pi vā ||</span></li>
        <li id="v5,15,50"><span class="verse-number">5,15.50</span><span class="verse-line">yadā vyaktyatirekeṇa grāhyatvād anyatākṛteḥ |</span>                    <span class="verse-line">vanavannāsty anaikāntāt tatrāsambaddhatā katham ||</span></li>
        <li id="v5,15,51"><span class="verse-number">5,15.51</span><span class="verse-line">sādhanaṃ cen mayocyeta yujyeta vyabhicāritā |</span>                    <span class="verse-line">dūṣaṇatvadhiyā tv etad asambaddhatvam ucyate ||<span class="pb" data-page="444">&lt;444&gt;</span></span></li>
        <li id="v5,15,52"><span class="verse-number">5,15.52</span><span class="verse-line">nāstitvahetor uktaiṣā pratyakṣeṇa viruddhatā |</span>                    <span class="verse-line">parasya sādhanaṃ hy atra yat tat pūrvam udāhṛtam ||</span></li>
        <li id="v5,15,53"><span class="verse-number">5,15.53</span><span class="verse-line">pratyakṣābhāsatā cātra naivāsti vanabuddhivat |</span>                    <span class="verse-line">kasya cin na hi mithyātvāt sarvaṃ mithyety asaṅgatiḥ ||</span></li>
        <li id="v5,15,54"><span class="verse-number">5,15.54</span><span class="verse-line">yathā vanādibuddhīnāṃ mithyātvān na rasādidhīḥ |</span>                    <span class="verse-line">mithyaivaṃ jātibuddhiḥ syād viśeṣo vābhidhīyatām ||</span></li>
        <li id="v5,15,55"><span class="verse-number">5,15.55</span><span class="verse-line">vṛkṣebhyo vyatirekeṇa vane yaikamatir bhavet |</span>                    <span class="verse-line">dūratvadoṣāt tatra syād ākṛtau tu na vidyate ||</span></li>
        <li id="v5,15,56"><span class="verse-number">5,15.56</span><span class="verse-line">sannikṛṣṭasya vṛkṣeṣu buddhyekatvaṃ nivartate |</span>                    <span class="verse-line">kena cit tu prakāreṇa jātibuddhir na naśyati ||</span></li>
        <li id="v5,15,57"><span class="verse-number">5,15.57</span><span class="verse-line">yaikatvadhīr vinā śabdāt saivaṃ tāvan nirākṛtā |</span>                    <span class="verse-line">vanaśabdānuraktā tu madhyasthasyāpi jāyate ||</span></li>
        <li id="v5,15,58"><span class="verse-number">5,15.58</span><span class="verse-line">mithyātvakalpanā tv asyāḥ pratyakṣāder asambhavāt |</span>                    <span class="verse-line">jātiḥ sarvapramāṇais tu tadrūpaivāvagamyate ||<span class="pb" data-page="445">&lt;445&gt;</span></span></li>
        <li id="v5,15,59"><span class="verse-number">5,15.59</span><span class="verse-line">pramāṇāntaradṛṣṭe ca padam arthe prayujyate |</span>                    <span class="verse-line">tasmād dṛṣṭe prayuktasya mithyātvaṃ syād vanādiṣu ||</span></li>
        <li id="v5,15,60"><span class="verse-number">5,15.60</span><span class="verse-line">ke cin nityaṃ vanaikatvaṃ śabdagamyaṃ samāśritāḥ |</span>                    <span class="verse-line">anyaiḥ saṅgatyabhāve 'pi satyaṃ tat syād rasādivat ||</span></li>
        <li id="v5,15,61"><span class="verse-number">5,15.61</span><span class="verse-line">mithyātvaṃ yadasaṅgatyā tadajñāne prasajyate |</span>                    <span class="verse-line">jñāyamānasya doṣas tu na tu kaś cid asaṅgateḥ ||</span></li>
        <li id="v5,15,62"><span class="verse-number">5,15.62</span><span class="verse-line">pramāṇāntaragamye 'rthe padaṃ nityaṃ prayujyate |</span>                    <span class="verse-line">dharmo 'yaṃ na ca sarveṣāṃ padānām abhyupeyate ||</span></li>
        <li id="v5,15,63"><span class="verse-number">5,15.63</span><span class="verse-line">asty eva saṅgatiś cātra vṛkṣā hi bahavo vanam |</span>                    <span class="verse-line">te pramāṇāntarāj jñātāḥ, saṃkhyā caiṣānyavastuni ||<span class="pb" data-page="446">&lt;446&gt;</span></span></li>
        <li id="v5,15,64"><span class="verse-number">5,15.64</span><span class="verse-line">nānekasyaikaśabdyaṃ ced, ekaśeṣavad iṣyatām |</span>                    <span class="verse-line">tatra saṃkhyāvivṛddhiś ced, astu tanmātravarjanam ||</span></li>
        <li id="v5,15,65"><span class="verse-number">5,15.65</span><span class="verse-line">tasmāt sāmānyadṛṣṭena siddhaikatvasya saṅgatiḥ |</span>                    <span class="verse-line">tenānyānavagamyāpi saṃkhyā syāt sūryayānavat ||</span></li>
        <li id="v5,15,66"><span class="verse-number">5,15.66</span><span class="verse-line">ke cid bahutvasāmānyam āhur vṛkṣasthitaṃ vanam |</span>                    <span class="verse-line">tatra caikatvam asty eva, vanatvaṃ vāpi vidyate ||<span class="pb" data-page="447">&lt;447&gt;</span></span></li>
        <li id="v5,15,67"><span class="verse-number">5,15.67</span><span class="verse-line">vināpy ekāśrayatvena yathaivāvayavo tathā |</span>                    <span class="verse-line">asaṃyuktair abhivyaktir dṛṣṭatvān na virotsyate ||</span></li>
        <li id="v5,15,68"><span class="verse-number">5,15.68</span><span class="verse-line">anyatrāpi ca tadbuddheḥ sāmānyaṃ tad abhaviṣyati |</span>                    <span class="verse-line">yathā ca bhramaṇatvādibhaṅgiṣv avayaveṣv api ||</span></li>
        <li id="v5,15,69"><span class="verse-number">5,15.69</span><span class="verse-line">vyaktaṃ nānāśrayatve 'pi gṛhyate vanatā tathā |</span>                    <span class="verse-line">yadvaikakāryahetutvād ekagośabdavad vanam ||</span></li>
        <li id="v5,15,70"><span class="verse-number">5,15.70</span><span class="verse-line">nityaṃ ye vyastavijñātā vṛkṣā neṣṭā hi te vanam |</span>                    <span class="verse-line">yad vā lakṣaṇayaikatvaṃ deśakālakriyādibhiḥ ||</span></li>
        <li id="v5,15,71"><span class="verse-number">5,15.71</span><span class="verse-line">dravyaikatvād vināpīṣṭaṃ paṅktiyūthavanādiṣu |<span class="pb" data-page="448">&lt;448&gt;</span></span>                    <span class="verse-line">vṛkṣāṇāṃ samudāye ca vanadhīr jāyate yathā ||</span></li>
        <li id="v5,15,72"><span class="verse-number">5,15.72</span><span class="verse-line">naivaṃ gosamudāye 'pi gotvadhīr upajāyate |</span>                    <span class="verse-line">yādṛśī vṛkṣadhīs tatra gotvadhīr api tādṛśī ||</span></li>
        <li id="v5,15,73"><span class="verse-number">5,15.73</span><span class="verse-line">vanavan nāpṛthaksiddheḥ samudāyatvakalpanā |</span>                    <span class="verse-line">na ca sāsnādisaṅghātas tadbuddhyālambanaṃ bhavet ||</span></li>
        <li id="v5,15,74"><span class="verse-number">5,15.74</span><span class="verse-line">kṣīṇeṣu piṇḍabuddhyaiṣu tatsāmānye hi gotvadhīḥ |</span>                    <span class="verse-line">tenāvayavyabhāve 'pi sāmānyaṃ vyatiricyate ||</span></li>
        <li id="v5,15,75"><span class="verse-number">5,15.75</span><span class="verse-line">pūrvoktād eva tu nyāyāt sidhyed atrāvayavy api |</span>                    <span class="verse-line">tasyāpy atyantabhinnatvaṃ na syād avayavaiḥ saha ||</span></li>
        <li id="v5,15,76"><span class="verse-number">5,15.76</span><span class="verse-line">vyaktibhyo jātivac caiṣa na niṣkṛṣṭaḥ pratīyate |<span class="pb" data-page="449">&lt;449&gt;</span></span>                    <span class="verse-line">kaiś cid avyatiriktatvaṃ kaiś cic ca vyatiriktatā ||</span></li>
        <li id="v5,15,77"><span class="verse-number">5,15.77</span><span class="verse-line">dūṣitā sādhitā vāpi na ca tatra balābalam |</span>                    <span class="verse-line">kadā cin niścitaṃ kaiś cit tasmān madhyasthatā varam ||</span></li>
        <li id="v5,15,78"><span class="verse-number">5,15.78</span><span class="verse-line">tato 'nyānanyate nasya sto na staś ceti kīrttyate |</span>                    <span class="verse-line">tasmāc citravadevāsya mṛṣā syād ekarūpatā ||</span></li>
        <li id="v5,15,79"><span class="verse-number">5,15.79</span><span class="verse-line">vastvanekatvavādāc ca na sandindhāpramāṇatā |</span>                    <span class="verse-line">jñānaṃ sandihyate yatra tatra na syāt pramāṇatā ||</span></li>
        <li id="v5,15,80"><span class="verse-number">5,15.80</span><span class="verse-line">ihānaikāntikaṃ vastv ityevaṃ jñānaṃ suniścitam |</span>                    <span class="verse-line">niṣkṛṣyāvayavān buddhyā yāvayavyapratītatā ||</span></li>
        <li id="v5,15,81"><span class="verse-number">5,15.81</span><span class="verse-line">buddhisthatvād vināśasya saulūkyasyāpi yujyate |<span class="pb" data-page="450">&lt;450&gt;</span></span>                    <span class="verse-line">vṛttiś cāvayaveṣv asya vyāsajyaiva pratīyate ||</span></li>
        <li id="v5,15,82"><span class="verse-number">5,15.82</span><span class="verse-line">tataḥ kārtsnyādisampraśnaḥ pratyākhyeyo 'tra jātivat |</span>                    <span class="verse-line">sāsnādiguṇahetuś cen nānyasmin gotvadhīr bhavet ||</span></li>
        <li id="v5,15,83"><span class="verse-number">5,15.83</span><span class="verse-line">bhinna eva hi sāsnādiḥ piṇḍāt piṇḍāntareyataḥ |</span>                    <span class="verse-line">na cāvayavasāmānyaṃ pareṣām upapadyate ||</span></li>
        <li id="v5,15,84"><span class="verse-number">5,15.84</span><span class="verse-line">tasmāt sāsnādito 'nyena gotvadhīr upajanyate |</span>                    <span class="verse-line">vanāntareṣa yā buddhir vanam ity upajāyate ||</span></li>
        <li id="v5,15,85"><span class="verse-number">5,15.85</span><span class="verse-line">tasyās tad eva vṛkṣatvaṃ grāhyaṃ bahvāśrayaṃ viduḥ |</span>                    <span class="verse-line">ekatve 'py ākṛter yadvad bahutvaṃ vyaktyapekṣayā ||</span></li>
        <li id="v5,15,86"><span class="verse-number">5,15.86</span><span class="verse-line">bahutve hi tathā vyakter ekatvaṃ jātyapekṣayā |<span class="pb" data-page="451">&lt;451&gt;</span></span>                    <span class="verse-line">ekānekābhidhāne ca śabdā niyataśaktayaḥ ||</span></li>
        <li id="v5,15,87"><span class="verse-number">5,15.87</span><span class="verse-line">ke cid vyaktiṃ tv asaṃkhyākāṃ gamayanty ambarādiṣu |</span>                    <span class="verse-line">eko vrīhiḥ suniṣpannaḥ iti jātiṃ svasaṃkhyayā ||</span></li>
        <li id="v5,15,88"><span class="verse-number">5,15.88</span><span class="verse-line">patnīsannahanādau tu vyaktim ākṛtisaṃkhyayā |</span>                    <span class="verse-line">kapiñjalādijātes tu pratītir vyaktisaṃkhyayā ||</span></li>
        <li id="v5,15,89"><span class="verse-number">5,15.89</span><span class="verse-line">vyaktijātī vadanty anye dravyāvayavasaṃkhyayā |</span>                    <span class="verse-line">asmān iti yathaikasmin pāśānaditir ity api ||</span></li>
        <li id="v5,15,90"><span class="verse-number">5,15.90</span><span class="verse-line">tatra vrīhyādiśabdānāṃ saṃkhyāyogo yathāruci |</span>                    <span class="verse-line">vanadārādiśabdās tu pravartante vyavasthayā ||</span></li>
        <li id="v5,15,91"><span class="verse-number">5,15.91</span><span class="verse-line">jaṅgame sthāvare cārthe yathā yūthavanādayaḥ |</span>                    <span class="verse-line">tatra vyaktau ca jātau ca dārādiś cet prayujyate ||</span></li>
        <li id="v5,15,92"><span class="verse-number">5,15.92</span><span class="verse-line">vyakter avayavānāṃ ca saṃkhyām ādāya vartate |<span class="pb" data-page="452">&lt;452&gt;</span></span>                    <span class="verse-line">vanaśabdaḥ punarvyaktīr jātisaṃkhyāviśeṣitāḥ ||</span></li>
        <li id="v5,15,93"><span class="verse-number">5,15.93</span><span class="verse-line">bahvīrāhātha vā jātiṃ bahuvyaktisamāśrayām |</span>                    <span class="verse-line">evaṃ paṅktyādiśabdānāṃ saṃyogādi viśeṣaṇam ||</span></li>
        <li id="v5,15,94"><span class="verse-number">5,15.94</span><span class="verse-line">sarveṣāṃ kiñ cid astīti na nirālambanaikadhīḥ |</span>                    <span class="verse-line">tulyaṃ pratyakṣayā ''kṛtyā vane yat tadasad yadi ||</span></li>
        <li id="v5,15,95"><span class="verse-number">5,15.95</span><span class="verse-line">vṛkṣās tatra tayā tulyā iti śūnyatvavāditā |</span>                    <span class="verse-line">pratyakṣābhāsagamyatvād vṛkṣebhyo 'nyat tu tadvanam ||</span></li>
        <li id="v5,15,96"><span class="verse-number">5,15.96</span><span class="verse-line">nā''kṛtyā saha tasyāsti sparddhā pratyakṣagamyayā |</span>                    <span class="verse-line">athā''kṛtyā vanaṃ tulyaṃ sadbhāvena prasajyate |</span>                    <span class="verse-line">jātipakṣavimokena vanasiddhāntadūṣaṇam ||</span></li>
        <li id="v5,15,97"><span class="verse-number">5,15.97</span><span class="verse-line">iti nigaditam etallokasiddhaiḥ padārthair vyavahṛtir iha śāstre na svatantrābhyupetaiḥ |</span>                    <span class="verse-line">bhavati ca janadṛṣṭyā jātipaṅktyādibhedo yadi tu na ghaṭate 'sau naiva bādho 'sti kaś cit ||</span></li>
      </ol>
      <h1 id="section_5,16_sambandhākṣepaparihāra_SAP">Chapter 5,16 sambandhākṣepaparihāra SAP</h1>
      <ol class="verses" start="1">
        <li id="v5,16,1"><span class="verse-number">5,16.1</span><span class="verse-line">bhavetāṃ nāma śabdārthau yāvetāvuditau tvayā |</span>                    <span class="verse-line">yadarthas tu prayāso 'yaṃ sa sambandho nirūpyatām ||</span></li>
        <li id="v5,16,2"><span class="verse-number">5,16.2</span><span class="verse-line">pūrvam evopadiṣṭaḥ san sambandhaḥ kin tu pṛcchyate |</span>                    <span class="verse-line">svarūpākathanāc caitad uttaraṃ nopapadyate ||</span></li>
        <li id="v5,16,3"><span class="verse-number">5,16.3</span><span class="verse-line">kim auṣadhaṃ jvarasyeti pṛṣṭo yadi vaded idam |</span>                    <span class="verse-line">yenāsau naśyatīty evaṃ kiṃ tena kathitaṃ bhavet ||</span></li>
        <li id="v5,16,4"><span class="verse-number">5,16.4</span><span class="verse-line">tatra ke cid vanty eva pūrvatrāparitoṣataḥ |</span>                    <span class="verse-line">praśnaḥ punarupakrāntaḥ sambandhāntaram icchatā ||</span></li>
        <li id="v5,16,5"><span class="verse-number">5,16.5</span><span class="verse-line">yaḥ saṃjñāsaṃjñisambandhaḥ pratītyuttaro yataḥ |</span>                    <span class="verse-line">sā cānyapūrvikā tasmān nāsya pratyāyanāṅgatā ||<span class="pb" data-page="454">&lt;454&gt;</span></span></li>
        <li id="v5,16,6"><span class="verse-number">5,16.6</span><span class="verse-line">ajānāno 'pi saṃjñātvaṃ sambandhāntaradarśanāt |</span>                    <span class="verse-line">buddhyate 'rthaṃ tataḥ paścāt kaś cit saṃjñeti manyate ||</span></li>
        <li id="v5,16,7"><span class="verse-number">5,16.7</span><span class="verse-line">tam evānyo 'vinābhāvam atra sambandham icchati |</span>                    <span class="verse-line">na hi tasmād vinā śabde jñāte syād arthabodhanam ||</span></li>
        <li id="v5,16,8"><span class="verse-number">5,16.8</span><span class="verse-line">tattvayuktam, na bhāṣye 'sti tādṛksambandhakīrtanam |</span>                    <span class="verse-line">yadi hy etāvatocyeta kiṃ nānuktaḥ pratīyate ||</span></li>
        <li id="v5,16,9"><span class="verse-number">5,16.9</span><span class="verse-line">prayuktaś cāvinābhāvasaṃjñā lokāt tu gamyate |</span>                    <span class="verse-line">saṃjñetyagamyamāne 'pi gamakatvaṃ pratīyate ||<span class="pb" data-page="455">&lt;455&gt;</span></span></li>
        <li id="v5,16,10"><span class="verse-number">5,16.10</span><span class="verse-line">tasmāt sa eva śabdārthacintāvyavahito 'dhunā |</span>                    <span class="verse-line">nityānityavicārārthaṃ sambandhaḥ smāryate punaḥ ||</span></li>
        <li id="v5,16,11"><span class="verse-number">5,16.11</span><span class="verse-line">yacchabde jñāta ity evaṃ śaktir evātra kīrtyate |</span>                    <span class="verse-line">kartṛtvaṃ karaṇatvaṃ vā yat tasyārthābhidhāṃ prati ||</span></li>
        <li id="v5,16,12"><span class="verse-number">5,16.12</span><span class="verse-line">svato naivāsti śaktatvaṃ vācyāvācakayor mithaḥ |</span>                    <span class="verse-line">pratītiḥ samayāt puṃsāṃ bhaved akṣinikocavat ||</span></li>
        <li id="v5,16,13"><span class="verse-number">5,16.13</span><span class="verse-line">samayaḥ pratimartyaṃ yā pratyuccāraṇam eva vā |</span>                    <span class="verse-line">kriyate jagadādau vā sakṛdekena kena cit ||</span></li>
        <li id="v5,16,14"><span class="verse-number">5,16.14</span><span class="verse-line">pratyekaṃ vāpi sambandho bhidyetaiko 'tha vā bhavet |</span>                    <span class="verse-line">ekatve kṛtako na syād, bhinnaś ced bhedadhīr bhavet ||</span></li>
        <li id="v5,16,15"><span class="verse-number">5,16.15</span><span class="verse-line">bhinnatve pratisambandhaṃ śaktiḥ kalpyābhidhā prati |</span>                    <span class="verse-line">ekasmin jñātaśaktau vā nānyenārthamatir bhavet ||<span class="pb" data-page="456">&lt;456&gt;</span></span></li>
        <li id="v5,16,16"><span class="verse-number">5,16.16</span><span class="verse-line">atha yo yasya puṃsaḥ syāt sa tena pratipadyate |</span>                    <span class="verse-line">yasyānekena sambandhaḥ kṛtas tasya kathaṃ bhavet ||</span></li>
        <li id="v5,16,17"><span class="verse-number">5,16.17</span><span class="verse-line">ekārthānāṃ vikalpaś cet, netarātyantabādhanāt |</span>                    <span class="verse-line">samuccayo 'pi naiteṣāṃ vyavahāre 'vagamyate ||</span></li>
        <li id="v5,16,18"><span class="verse-number">5,16.18</span><span class="verse-line">kiñ cid evaikamādāya vyavahāro hi dṛśyate |</span>                    <span class="verse-line">bahubhiḥ kṛtasambandhe na caiko gamako bhavet ||</span></li>
        <li id="v5,16,19"><span class="verse-number">5,16.19</span><span class="verse-line">śabdārthayor abhede 'pi pumbahutve 'pi kartari |</span>                    <span class="verse-line">nāyaṃ veti matir dṛṣṭā vikalpo 'to na yujyate ||</span></li>
        <li id="v5,16,20"><span class="verse-number">5,16.20</span><span class="verse-line">gośabde sakṛdukte ca bhinneṣu pratipattṛṣu |</span>                    <span class="verse-line">vikalpyamāne sambandhe kaś cid budhyeta netare ||<span class="pb" data-page="457">&lt;457&gt;</span></span></li>
        <li id="v5,16,21"><span class="verse-number">5,16.21</span><span class="verse-line">samuccayo nṛbhedāc cet, na, vaktraikyād asambhavāt |</span>                    <span class="verse-line">vaktṛśrotṛdhiyor bhedād vyavahāraś ca duṣyati ||</span></li>
        <li id="v5,16,22"><span class="verse-number">5,16.22</span><span class="verse-line">vaktur anyo hi sambandho buddhau śrotus tathāparaḥ |</span>                    <span class="verse-line">śrotuḥ kartuṃ ca sambandhaṃ vaktā kaṃ pratipadyatām ||</span></li>
        <li id="v5,16,23"><span class="verse-number">5,16.23</span><span class="verse-line">pūrvadṛṣṭo hi yas tena śrotur naiva karoti tam |</span>                    <span class="verse-line">yaṃ karoti navaṃ so 'pi na dṛṣṭaḥ pratipādakaḥ ||</span></li>
        <li id="v5,16,24"><span class="verse-number">5,16.24</span><span class="verse-line">sarvathā śrotṛsiddhiś ced, asiddhaṃ netaro vadet |</span>                    <span class="verse-line">ghaṭādāv api tulyaṃ cet, na, sāmānyaprasiddhitaḥ ||<span class="pb" data-page="458">&lt;458&gt;</span></span></li>
        <li id="v5,16,25"><span class="verse-number">5,16.25</span><span class="verse-line">yady api jñātasāmarthyā vyaktiḥ kartuṃ na śakyate |</span>                    <span class="verse-line">kriyate yā na tasyāś ca śaktiḥ kārye 'vadhāritā ||</span></li>
        <li id="v5,16,26"><span class="verse-number">5,16.26</span><span class="verse-line">tathāpy ākṛtitaḥ siddhā śaktir utpādanādiṣu |</span>                    <span class="verse-line">tasyā na cādimattāsti, sambandhas tvādimāṃs tava ||</span></li>
        <li id="v5,16,27"><span class="verse-number">5,16.27</span><span class="verse-line">yadi tatrāpi sāmānyaṃ nityam abhyupagamyate |</span>                    <span class="verse-line">tathāpy asmanmataṃ siddham, na tu dvyākārasambhavaḥ ||</span></li>
        <li id="v5,16,28"><span class="verse-number">5,16.28</span><span class="verse-line">śaktir eva hi sambandho bhedaś cāsyā na vidyate |</span>                    <span class="verse-line">sā hi kāryānumeyatvāt tadbhedam anuvartate ||</span></li>
        <li id="v5,16,29"><span class="verse-number">5,16.29</span><span class="verse-line">anyathānupapattyā ca śaktisadbhāvakalpanam |</span>                    <span class="verse-line">na caikayaiva siddhe 'rthe bahvīnāṃ kalpaneṣyate ||</span></li>
        <li id="v5,16,30"><span class="verse-number">5,16.30</span><span class="verse-line">sambandhākhyānakāle ca gośabdādāv udīrite |</span>                    <span class="verse-line">ke cit sambandhabuddhyārthaṃ buddhyante nāpare tathā ||</span></li>
        <li id="v5,16,31"><span class="verse-number">5,16.31</span><span class="verse-line">tatra sambandhanāstitve sarvo 'rthaṃ nāvadhārayet |<span class="pb" data-page="459">&lt;459&gt;</span></span>                    <span class="verse-line">astitve sarvabodhaś cet, na kaiś cid anupagrahāt ||</span></li>
        <li id="v5,16,32"><span class="verse-number">5,16.32</span><span class="verse-line">jñāpakatvād dhi sambandhaḥ svātmajñānam apekṣate |</span>                    <span class="verse-line">tenāsau vidyamāno 'pi nāgṛhītaḥ prakāśakaḥ ||</span></li>
        <li id="v5,16,33"><span class="verse-number">5,16.33</span><span class="verse-line">vidyamānasya cārthasya dṛṣṭam agrahaṇaṃ kva cit |</span>                    <span class="verse-line">na tv atyantāsato 'stitvaṃ kāṃś cit pratyupapadyate ||</span></li>
        <li id="v5,16,34"><span class="verse-number">5,16.34</span><span class="verse-line">viruddhau sadasadbhāvau na syātām ekavastuni |</span>                    <span class="verse-line">nanu tulyaṃ virodhitvaṃ jñātājñātatvayor api ||</span></li>
        <li id="v5,16,35"><span class="verse-number">5,16.35</span><span class="verse-line">jñānaṃ hi puruṣādhāraṃ tadbhedān na virotsyate |</span>                    <span class="verse-line">puruṣāntarasaṃsthaṃ ca nājñānaṃ tena bādhyate ||</span></li>
        <li id="v5,16,36"><span class="verse-number">5,16.36</span><span class="verse-line">sambandhādhāratāyāṃ ca virodhaḥ sadasattvayoḥ |</span>                    <span class="verse-line">pratyuktatvāc ca bhedasya tadvaśān nāvirodhitā ||</span></li>
        <li id="v5,16,37"><span class="verse-number">5,16.37</span><span class="verse-line">andhānandhasamīpasthaḥ śuklo 'ndhair nāvagamyate |</span>                    <span class="verse-line">gamyate cetarais tasya sadasattvena tāvatā ||<span class="pb" data-page="460">&lt;460&gt;</span></span></li>
        <li id="v5,16,38"><span class="verse-number">5,16.38</span><span class="verse-line">śaktyaśaktyor narāṇāṃ tu bhedāt tatrāvirodhitā |</span>                    <span class="verse-line">na hy anyo darśanasyāsti sambandhād dhetur atra hi ||</span></li>
        <li id="v5,16,39"><span class="verse-number">5,16.39</span><span class="verse-line">evam evendriyais tulyaṃ vyavahāropalambhanam |</span>                    <span class="verse-line">yeṣāṃ syāt te 'vabhotsyante tato 'rthaṃ netare 'ndhavat ||</span></li>
        <li id="v5,16,40"><span class="verse-number">5,16.40</span><span class="verse-line">ādhānavat sakṛś caitat tantreṇopakariṣyati |</span>                    <span class="verse-line">smaraṇaṃ bhetsyate cāsya vahnipraṇayanādivat ||</span></li>
        <li id="v5,16,41"><span class="verse-number">5,16.41</span><span class="verse-line">sarveṣām anabhijñānāṃ pūrvapūrvaprasiddhitaḥ |</span>                    <span class="verse-line">siddhaḥ sambandha ity evaṃ sambandhādir na vidyate ||</span></li>
        <li id="v5,16,42"><span class="verse-number">5,16.42</span><span class="verse-line">pratyuccāraṇanirvṛttir bhāṣya eva nirākṛtā |<span class="pb" data-page="461">&lt;461&gt;</span></span>                    <span class="verse-line">sargādau ca kriyā nāsti, tādṛkkālo hi neṣyate ||</span></li>
        <li id="v5,16,43"><span class="verse-number">5,16.43</span><span class="verse-line">yadi tv ādau jagat sṛṣṭvā dharmādharmau sasādhanau |</span>                    <span class="verse-line">yathā śabdārthasambandhān vedān kaś cit pravartayet ||</span></li>
        <li id="v5,16,44"><span class="verse-number">5,16.44</span><span class="verse-line">jagaddhitāya vedasya tathā kiñ cin na duṣyati |</span>                    <span class="verse-line">sarvajñavat tu dussādham ity atraitan na saṃśritam ||</span></li>
        <li id="v5,16,45"><span class="verse-number">5,16.45</span><span class="verse-line">yadā sarvam idaṃ nāsīt kvāvasthā tatra gamyatām |</span>                    <span class="verse-line">prajāpateḥ kva vā sthānaṃ kiṃ rūpaṃ ca pratīyatām ||</span></li>
        <li id="v5,16,46"><span class="verse-number">5,16.46</span><span class="verse-line">jñātā ca kas tadā tasya yo janān bodhayiṣyati |</span>                    <span class="verse-line">upalabdher vinā caitat katham adhyavasīyatām ||</span></li>
        <li id="v5,16,47"><span class="verse-number">5,16.47</span><span class="verse-line">pravṛttiḥ katham ādyā ca jagataḥ sampratīyate |<span class="pb" data-page="462">&lt;462&gt;</span></span>                    <span class="verse-line">śarīrāder vinā cāsya katham icchāpi sarjane ||</span></li>
        <li id="v5,16,48"><span class="verse-number">5,16.48</span><span class="verse-line">śarīrādy atha tasya syāt, tasyotpattir na tatkṛtā |</span>                    <span class="verse-line">tadvadanyaprasaṅgo 'pi, nityaṃ yadi tad iṣyate ||</span></li>
        <li id="v5,16,49"><span class="verse-number">5,16.49</span><span class="verse-line">pṛthivyādāv anutpanne kimmayaṃ tatpunarbhavet |</span>                    <span class="verse-line">prāṇināṃ prāyaduḥkhā ca sisṛkṣāsya na yujyate ||</span></li>
        <li id="v5,16,50"><span class="verse-number">5,16.50</span><span class="verse-line">sādhanaṃ cāsya dharmādi tadā kiñ canna vidyate |</span>                    <span class="verse-line">na ca nissādhanaḥ kartā kaś cit sṛjati kiñ cana ||</span></li>
        <li id="v5,16,51"><span class="verse-number">5,16.51</span><span class="verse-line">nādhāreṇa vinā sṛṣṭirūrṇanābher apīṣyate |</span>                    <span class="verse-line">prāṇināṃ bhakṣaṇāc cāpi tasya lālā pravarttate ||<span class="pb" data-page="463">&lt;463&gt;</span></span></li>
        <li id="v5,16,52"><span class="verse-number">5,16.52</span><span class="verse-line">abhāvāc cānukampyānāṃ nānukampāsya jāyate |</span>                    <span class="verse-line">sṛjec ca śubham evaikam anukampāprayojitaḥ ||</span></li>
        <li id="v5,16,53"><span class="verse-number">5,16.53</span><span class="verse-line">athāśubhād vinā sṛṣṭiḥ sthitir vā nopapadyate |</span>                    <span class="verse-line">ātmādhīnābhyupāye hi bhavet kiṃ nāma dṛṣkaram ||</span></li>
        <li id="v5,16,54"><span class="verse-number">5,16.54</span><span class="verse-line">tathā cāpekṣamāṇasya svātantryaṃ pratihanyate |</span>                    <span class="verse-line">jagac cāsṛjatas tasya kiṃ nāmeṣṭaṃ na sidhyati ||</span></li>
        <li id="v5,16,55"><span class="verse-number">5,16.55</span><span class="verse-line">prayojanam anuddiśya na mando 'pi pravartate |</span>                    <span class="verse-line">evam eva pravṛttiś cec caitanyenāsya kiṃ bhavet ||</span></li>
        <li id="v5,16,56"><span class="verse-number">5,16.56</span><span class="verse-line">krīḍārthāyāṃ pravṛttau ca vihanyeta kṛtārthatā |</span>                    <span class="verse-line">bahuvyāpāratāyāṃ ca kleśo bahutaro bhavet ||</span></li>
        <li id="v5,16,57"><span class="verse-number">5,16.57</span><span class="verse-line">saṃhārecchāpi caitasya bhaved apratyayāt punaḥ |</span>                    <span class="verse-line">na cakaiś cid asau jñātuṃ kādā cid api śakyate ||<span class="pb" data-page="464">&lt;464&gt;</span></span></li>
        <li id="v5,16,58"><span class="verse-number">5,16.58</span><span class="verse-line">svarūpeṇopalabdhe 'pi sraṣṭṛtvaṃ nāvagamyate |</span>                    <span class="verse-line">sṛṣṭyādyāḥ praṇino ye ca budhyantāṃ kiṃ nu te tadā ||</span></li>
        <li id="v5,16,59"><span class="verse-number">5,16.59</span><span class="verse-line">kuto vayam ihotpannāḥ iti tāvan na jānate |</span>                    <span class="verse-line">prāgavasthāṃ ca jagataḥ sraṣṭṛtvaṃ ca prajāpateḥ ||</span></li>
        <li id="v5,16,60"><span class="verse-number">5,16.60</span><span class="verse-line">na ca tadvacanenaiṣāṃ pratipattiḥ suniścitā |</span>                    <span class="verse-line">asṛṣṭvāpi hy asau brūyād ātmaiśvaryaprakāśanāt ||</span></li>
        <li id="v5,16,61"><span class="verse-number">5,16.61</span><span class="verse-line">evaṃ vedo 'pi tatpūrvastatsadbhāvādibodhane |</span>                    <span class="verse-line">sāśaṅko na pramāṇaṃ syāt, nityasya vyāpṛtiḥ kutaḥ ||</span></li>
        <li id="v5,16,62"><span class="verse-number">5,16.62</span><span class="verse-line">yadi prāg apy asau tasmād arthādāsīn na tena saḥ |</span>                    <span class="verse-line">sambaddha iti tasyānyas tadartho 'nyaprarocanā ||<span class="pb" data-page="465">&lt;465&gt;</span></span></li>
        <li id="v5,16,63"><span class="verse-number">5,16.63</span><span class="verse-line">stutivākyakṛtaś caiṣa janānāṃ mativibhramaḥ |</span>                    <span class="verse-line">paurvāparyāparāmṛṣṭaḥ śabdo 'nyāṃ kurute matim ||</span></li>
        <li id="v5,16,64"><span class="verse-number">5,16.64</span><span class="verse-line">upākhyānādirūpeṇa vṛttir vedavad eva naḥ |</span>                    <span class="verse-line">dharmādau bhāratādīnāṃ bhrāntis tebhyo 'py ato bhavet ||</span></li>
        <li id="v5,16,65"><span class="verse-number">5,16.65</span><span class="verse-line">ākhyānānupayogitvāt teṣu sarveṣu vidyate |</span>                    <span class="verse-line">stutinindāśrayaḥ kaś cid vedas tac codito 'pi vā ||</span></li>
        <li id="v5,16,66"><span class="verse-number">5,16.66</span><span class="verse-line">vedasyādipravṛttau ca nākṛtatvamatir bhavet |</span>                    <span class="verse-line">pralayeṣu sthitiś cāsya sāśaṅkā syāt prajāpatau ||<span class="pb" data-page="466">&lt;466&gt;</span></span></li>
        <li id="v5,16,67"><span class="verse-number">5,16.67</span><span class="verse-line">kartṛsargavināśānām athānāditvakalpanā |</span>                    <span class="verse-line">saivaṃ yuktāyathedānīṃ bhūtānāṃ dṛśyate kramāt ||</span></li>
        <li id="v5,16,68"><span class="verse-number">5,16.68</span><span class="verse-line">pralaye 'pi pramāṇaṃ naḥ sarvocchedātmake na hi |</span>                    <span class="verse-line">na ca prayojanaṃ tena syāt prajāpatikarmaṇā ||</span></li>
        <li id="v5,16,69"><span class="verse-number">5,16.69</span><span class="verse-line">na ca karmavatāṃ yuktā sthitis tadbhogavarjitā |</span>                    <span class="verse-line">karmāntaraniruddhaṃ hi phalaṃ na syāt kriyāntarāt ||</span></li>
        <li id="v5,16,70"><span class="verse-number">5,16.70</span><span class="verse-line">sarveṣāṃ tu phalāpetaṃ na sthānam upapadyate |</span>                    <span class="verse-line">na cāpy anupabhogo 'sau kasya cit karmaṇaḥ phalam ||</span></li>
        <li id="v5,16,71"><span class="verse-number">5,16.71</span><span class="verse-line">aśeṣakarmanāśe vā punaḥ sṛṣṭir na yujyate |<span class="pb" data-page="467">&lt;467&gt;</span></span>                    <span class="verse-line">karmāṇāṃ vāpy abhivyaktau kiṃ nimittaṃ tadā bhavet ||</span></li>
        <li id="v5,16,72"><span class="verse-number">5,16.72</span><span class="verse-line">īśvarecchā yadīṣyeta, saiva syāl lokakāraṇam |</span>                    <span class="verse-line">īśvarecchāvaśitve hi niṣphalā karmakalpanā ||</span></li>
        <li id="v5,16,73"><span class="verse-number">5,16.73</span><span class="verse-line">na cānimittayā yuktam utpattuṃ hīśvarecchayā |</span>                    <span class="verse-line">yad vā tasyā nimittaṃ yat tad bhūtānāṃ bhaviṣyati ||</span></li>
        <li id="v5,16,74"><span class="verse-number">5,16.74</span><span class="verse-line">sanniveśaviśiṣṭānām utpattiṃ yo gṛhādivat |</span>                    <span class="verse-line">sādhayec cetanādhiṣṭhāṃ dehānāṃ tasya cottaram ||</span></li>
        <li id="v5,16,75"><span class="verse-number">5,16.75</span><span class="verse-line">kasya cid dhetumātratvaṃ yady adhiṣṭhātṛteṣyate |</span>                    <span class="verse-line">karmabhiḥ sarvajīvānāṃ tatsiddheḥ siddhasādhanam ||<span class="pb" data-page="468">&lt;468&gt;</span></span></li>
        <li id="v5,16,76"><span class="verse-number">5,16.76</span><span class="verse-line">icchāpūrvakapakṣe 'pi, tatpūrvatvena karmaṇām |</span>                    <span class="verse-line">icchānantarasiddhis tu dṛṣṭānte 'pi na vidyate ||</span></li>
        <li id="v5,16,77"><span class="verse-number">5,16.77</span><span class="verse-line">anekāntaś ca hetus te taccharīrādinā bhavet |</span>                    <span class="verse-line">utpattimāṃś ca taddeho dehatvād asmadādivat ||</span></li>
        <li id="v5,16,78"><span class="verse-number">5,16.78</span><span class="verse-line">atha tasyāpy adhiṣṭhānaṃ tenaivety avipakṣatā |</span>                    <span class="verse-line">aśarīro hy adhiṣṭhātā nātmā muktātmavad bhavet ||<span class="pb" data-page="469">&lt;469&gt;</span></span></li>
        <li id="v5,16,79"><span class="verse-number">5,16.79</span><span class="verse-line">kumbhakārādyadhiṣṭhānaṃ ghaṭādau yadi ceṣyate |</span>                    <span class="verse-line">neśvarādhiṣṭhitatvaṃ syād, asti cet sādhyahīnatā ||</span></li>
        <li id="v5,16,80"><span class="verse-number">5,16.80</span><span class="verse-line">yathāsiddhe ca dṛṣṭānte bhaved dhetor viruddhatā |</span>                    <span class="verse-line">anīśvaravināśyādikartṛmattvaṃ prasajyate ||</span></li>
        <li id="v5,16,81"><span class="verse-number">5,16.81</span><span class="verse-line">kulālavac ca naitasya vyāpāro yadi kalpate |</span>                    <span class="verse-line">acetanaḥ kathaṃ bhāvas tadicchām anurudhyate ||</span></li>
        <li id="v5,16,82"><span class="verse-number">5,16.82</span><span class="verse-line">tasmān na paramāṇvāder ārambhaḥ syāt tadicchayā |<span class="pb" data-page="470">&lt;470&gt;</span></span>                    <span class="verse-line">puruṣasya ca śuddhasya nāśuddhā vikṛtir bhavet ||</span></li>
        <li id="v5,16,83"><span class="verse-number">5,16.83</span><span class="verse-line">svādhīnatvāc ca dharmādes tena kleśo na yujyate |</span>                    <span class="verse-line">tadvaśena pravṛttau vā vyatirekaḥ prasajyate ||</span></li>
        <li id="v5,16,84"><span class="verse-number">5,16.84</span><span class="verse-line">svayaṃ ca śuddharūpatvād asattvāc cānyavastunaḥ |</span>                    <span class="verse-line">svapnādivadavidyāyāḥ pravṛttis tasya kiṃ kṛtā ||</span></li>
        <li id="v5,16,85"><span class="verse-number">5,16.85</span><span class="verse-line">anyenopaplave 'bhīṣṭe dvaitavādaḥ prasajyate |</span>                    <span class="verse-line">svābhāvikīm avidyāṃ tu nocchettuṃ kaś cid arhati ||</span></li>
        <li id="v5,16,86"><span class="verse-number">5,16.86</span><span class="verse-line">vilakṣaṇopapāte hi naśyet svābhāvikī kva cit |</span>                    <span class="verse-line">na tv ekātmābhyupāyānāṃ hetur asti vilakṣaṇaḥ ||<span class="pb" data-page="471">&lt;471&gt;</span></span></li>
        <li id="v5,16,87"><span class="verse-number">5,16.87</span><span class="verse-line">pumānakartā yeṣāṃ tu teṣām api guṇaiḥ kriyā |</span>                    <span class="verse-line">katham ādau bhavet, tatra karma tāvan na vidyate ||</span></li>
        <li id="v5,16,88"><span class="verse-number">5,16.88</span><span class="verse-line">mithyājñānaṃ na trāsti rāgadveṣādayo 'pi vā |</span>                    <span class="verse-line">manovṛttir hi sarveṣāṃ na cotpannaṃ tadā manaḥ ||</span></li>
        <li id="v5,16,89"><span class="verse-number">5,16.89</span><span class="verse-line">karmaṇāṃ śaktyavasthānāṃ yair uktā bandhahetutā |</span>                    <span class="verse-line">sā na yuktā na kāryaṃ hi śaktisthāt kāraṇād bhavet ||</span></li>
        <li id="v5,16,90"><span class="verse-number">5,16.90</span><span class="verse-line">dadhiśaktir na hi kṣīre dādhikārambham arhati |</span>                    <span class="verse-line">dadhyārambhasya sā hetus tato 'nyā dādhikasya tu ||<span class="pb" data-page="472">&lt;472&gt;</span></span></li>
        <li id="v5,16,91"><span class="verse-number">5,16.91</span><span class="verse-line">kāraṇāc chaktyavasthāc ca yadi kāryaṃ prajāyate |</span>                    <span class="verse-line">bandhaḥ punaḥ prasajyeta phale datte 'pi karmaṇā ||</span></li>
        <li id="v5,16,92"><span class="verse-number">5,16.92</span><span class="verse-line">śaktyavasthatvam eveṣṭaṃ vināśe 'pi hi karmaṇām |</span>                    <span class="verse-line">prāk cāpi śaktisadbhāvād anuṣṭhānaṃ vṛthā bhavet ||</span></li>
        <li id="v5,16,93"><span class="verse-number">5,16.93</span><span class="verse-line">śaktyavasthaṃ ca rāgādi kiṃ neṣṭaṃ bandhakāraṇam |</span>                    <span class="verse-line">karmādattaphalatvāc cet, nāvyaktim api tad vrajet ||</span></li>
        <li id="v5,16,94"><span class="verse-number">5,16.94</span><span class="verse-line">tacchaktyaprayogitvān na jñānaṃ mokṣakāraṇam |</span>                    <span class="verse-line">karmaśaktyā na hi jñānaṃ virodham upagacchati ||</span></li>
        <li id="v5,16,95"><span class="verse-number">5,16.95</span><span class="verse-line">yady apy ajñānajanyatvaṃ karmaṇām avagamyate |</span>                    <span class="verse-line">rāgādivat tathāpy eṣāṃ na jñānena nirākriyā ||<span class="pb" data-page="473">&lt;473&gt;</span></span></li>
        <li id="v5,16,96"><span class="verse-number">5,16.96</span><span class="verse-line">karmakṣayo hi vijñānād ity etac cāpramāṇavat |</span>                    <span class="verse-line">phalasyālpasya vā dānaṃ rājaputrāparādhavat ||</span></li>
        <li id="v5,16,97"><span class="verse-number">5,16.97</span><span class="verse-line">adyatve 'pi hi śaktisthaṃ yadi syāt karmakāraṇam |</span>                    <span class="verse-line">tataḥ pradhānakāle 'pi yujyate kāraṇābhidhā ||</span></li>
        <li id="v5,16,98"><span class="verse-number">5,16.98</span><span class="verse-line">manovṛttir idānīṃ tu hetur nāsti ca sā tadā |</span>                    <span class="verse-line">manasāṃ saṅkarāc cāpi tadā syāt karmasaṅkaraḥ ||</span></li>
        <li id="v5,16,99"><span class="verse-number">5,16.99</span><span class="verse-line">gasmān naiṣo 'dhikārākhyo bandhahetuḥ prakalpate |</span>                    <span class="verse-line">yogyatve 'py adhikārākhye viprayogo na yujyate ||<span class="pb" data-page="474">&lt;474&gt;</span></span></li>
        <li id="v5,16,100"><span class="verse-number">5,16.100</span><span class="verse-line">caitanyaṃ yogyatā puṃsaḥ prakṛtes tadanātmatā |</span>                    <span class="verse-line">bhoktṛbhogyatvayos te ca na tābhyām apagacchataḥ ||</span></li>
        <li id="v5,16,101"><span class="verse-number">5,16.101</span><span class="verse-line">utpattau karmaṇāṃ ceṣṭam ajñānaṃ kāraṇaṃ yadi |</span>                    <span class="verse-line">tannāśāt syād anutpattis teṣāṃ na phalavarjanam ||</span></li>
        <li id="v5,16,102"><span class="verse-number">5,16.102</span><span class="verse-line">jñānaṃ mokṣanimittaṃ ca gamyate nendriyādinā |</span>                    <span class="verse-line">na ca sāṅkhyādivijñānān mokṣo vedena codyate ||</span></li>
        <li id="v5,16,103"><span class="verse-number">5,16.103</span><span class="verse-line">ātmā jñātavya ity etanmokṣārthaṃ na ca coditam |<span class="pb" data-page="475">&lt;475&gt;</span></span>                    <span class="verse-line">karmapravṛttihetutvam ātmajñānasya lakṣyate ||</span></li>
        <li id="v5,16,104"><span class="verse-number">5,16.104</span><span class="verse-line">vijñāte cāsya pārārthye yāpi nāma phalaśrutiḥ |</span>                    <span class="verse-line">sārthavādo bhaved eva na svargādeḥ phalāntaram ||</span></li>
        <li id="v5,16,105"><span class="verse-number">5,16.105</span><span class="verse-line">sukhopabhogarūpaś ca yadi mokṣaḥ prakalpyate |</span>                    <span class="verse-line">svarga eva bhaved eṣa paryāyeṇa, kṣayo ca saḥ ||</span></li>
        <li id="v5,16,106"><span class="verse-number">5,16.106</span><span class="verse-line">na hi kāraṇavat kiñ cid akṣayitvena gamyate |</span>                    <span class="verse-line">tasmāt karmakṣayād eva hetvabhāve na mucyate ||</span></li>
        <li id="v5,16,107"><span class="verse-number">5,16.107</span><span class="verse-line">na hy abhāvātmakaṃ muktvā mokṣanityatvakāraṇam |</span>                    <span class="verse-line">na ca kriyāyāḥ kasyāś cid abhāvaḥ phalam iṣyate ||</span></li>
        <li id="v5,16,108"><span class="verse-number">5,16.108</span><span class="verse-line">tatra jñātātmatattvānāṃ bhogāt pūrvakriyākṣaye |</span>                    <span class="verse-line">uttarapracayāsattvād deho notpadyate punaḥ ||<span class="pb" data-page="476">&lt;476&gt;</span></span></li>
        <li id="v5,16,109"><span class="verse-number">5,16.109</span><span class="verse-line">karmajanyopabhogārthaṃ śarīraṃ na pravartate |</span>                    <span class="verse-line">tadabhāve na kaś cid dhi hetus tatrāvatiṣṭhate ||</span></li>
        <li id="v5,16,110"><span class="verse-number">5,16.110</span><span class="verse-line">mokṣārthī na pravarteta tatra kāmyaniṣiddhyoḥ |</span>                    <span class="verse-line">nityanaimittike kuryāt pratyavāyajihāsayā ||</span></li>
        <li id="v5,16,111"><span class="verse-number">5,16.111</span><span class="verse-line">prārthyamānaṃ phalaṃ jñātaṃ na cānicchor bhaviṣyati |</span>                    <span class="verse-line">ātmajñe caitad astīti tajjñānam upayujyate ||<span class="pb" data-page="477">&lt;477&gt;</span></span></li>
        <li id="v5,16,112"><span class="verse-number">5,16.112</span><span class="verse-line">sargapralayavijñānaṃ samastajagadāśrayam |</span>                    <span class="verse-line">svaśarīravidāṃ puṃsāṃ nādhikyenopayujyate ||</span></li>
        <li id="v5,16,113"><span class="verse-number">5,16.113</span><span class="verse-line">tasmād adyavad evātra sargapralayakalpanā |</span>                    <span class="verse-line">samastakṣayajanmabhyāṃ na sidhyatyapramāṇikā ||</span></li>
        <li id="v5,16,114"><span class="verse-number">5,16.114</span><span class="verse-line">sarvajñavanniṣedhyā ca sraṣṭuḥ sadbhāvakalpanā |</span>                    <span class="verse-line">na ca dharmādṛte tasya bhavel lokād viśiṣṭhatā ||</span></li>
        <li id="v5,16,115"><span class="verse-number">5,16.115</span><span class="verse-line">na cānanuṣṭhito dharmo nānuṣṭhānam ṛte mateḥ |</span>                    <span class="verse-line">na ca vedādṛte sā syād vedo na ca padādibhiḥ ||</span></li>
        <li id="v5,16,116"><span class="verse-number">5,16.116</span><span class="verse-line">tasmāt prāg api sarve 'mī sraṣṭurāsan padādayaḥ |</span>                    <span class="verse-line">syāt tatpūrvakatā cāsya caitanyād asmadādivat ||<span class="pb" data-page="478">&lt;478&gt;</span></span></li>
        <li id="v5,16,117"><span class="verse-number">5,16.117</span><span class="verse-line">evaṃ ye yuktibhiḥ prāhus teṣāṃ durlabham uttaram |</span>                    <span class="verse-line">aneṣyo vyavahāro 'yam anādir vedavādibhiḥ ||</span></li>
        <li id="v5,16,118"><span class="verse-number">5,16.118</span><span class="verse-line">pratyakṣādāv upakṣīṇe yo 'numānena ḍitthavat |</span>                    <span class="verse-line">sambandhitvān niyoktāraṃ gavādāv api kalpayet ||</span></li>
        <li id="v5,16,119"><span class="verse-number">5,16.119</span><span class="verse-line">gavādiśabdasambandhaṃ sarvo 'nyasmāt prapadyate |</span>                    <span class="verse-line">madvat tadvyavahāritvāt tasyaitat pratisādhanam ||</span></li>
        <li id="v5,16,120"><span class="verse-number">5,16.120</span><span class="verse-line">devadattādiśabde 'pi prasaktaivam anāditā |</span>                    <span class="verse-line">sambandhasya, balīyastvād dṛṣṭabādhān nivartate ||</span></li>
        <li id="v5,16,121"><span class="verse-number">5,16.121</span><span class="verse-line">tatrāpi śaktinityatvam, niyogasya tv anityatā |</span>                    <span class="verse-line">tadgatāc cāpy anityatvāc chaktau bhrāntiḥ pravartate ||</span></li>
        <li id="v5,16,122"><span class="verse-number">5,16.122</span><span class="verse-line">gavādiṣu tu na bhrāntir niyogānāditā yataḥ |</span>                    <span class="verse-line">yo yo gṛhītaḥ sarvasmāt pūrvaṃ sambandhadarśanāt ||</span></li>
        <li id="v5,16,123"><span class="verse-number">5,16.123</span><span class="verse-line">siddhaḥ sambandha ity evaṃ sambandhādir na vidyate |</span>                    <span class="verse-line">yadā cāptapraṇītatvāc chabdo 'rthaṃ pratipādayet ||</span></li>
        <li id="v5,16,124"><span class="verse-number">5,16.124</span><span class="verse-line">na svaśaktyā tadāptatvaṃ mitau na smaryate katham |<span class="pb" data-page="479">&lt;479&gt;</span></span>                    <span class="verse-line">yathā bauddhādayo yāvad buddhādyuktaṃ na jānate ||</span></li>
        <li id="v5,16,125"><span class="verse-number">5,16.125</span><span class="verse-line">na tāvat pratipadyante bodhe vākyena saty api |</span>                    <span class="verse-line">samaye kathyamāne 'nyair asmaranto 'pi pāṇinim ||</span></li>
        <li id="v5,16,126"><span class="verse-number">5,16.126</span><span class="verse-line">ādaicaḥ pratipadyante vṛddhiṃ kartuṃ smṛtir vṛthā |</span>                    <span class="verse-line">sūtrasthaḥ pāṇinis tatra svasaṃjñāṃ pratipādayet ||</span></li>
        <li id="v5,16,127"><span class="verse-number">5,16.127</span><span class="verse-line">gauḥ sāsnādimatīty evaṃ vākyaṃ tv atra na vidyate |</span>                    <span class="verse-line">asambandhāc ca sarveṣām evaṃ kartum asambhavaḥ ||</span></li>
        <li id="v5,16,128"><span class="verse-number">5,16.128</span><span class="verse-line">tasmān na pratipattiḥ syāt kathañ cit kartṛvarjitā |<span class="pb" data-page="480">&lt;480&gt;</span></span>                    <span class="verse-line">dṛṣārthavyavahāratvād vṛddhyādau sambhaved api ||</span></li>
        <li id="v5,16,129"><span class="verse-number">5,16.129</span><span class="verse-line">dharmāya niyamo 'trāpi na vinā pāṇiner bhavet |</span>                    <span class="verse-line">ākārānugamo yo hi vṛddhyā syād āśvalāyane ||</span></li>
        <li id="v5,16,130"><span class="verse-number">5,16.130</span><span class="verse-line">nāsāv apāṇinīyatve sādhur ity avagamyate |</span>                    <span class="verse-line">dṛṣṭe bhavatu mā vā bhūt kartṛsampratipannatā ||</span></li>
        <li id="v5,16,131"><span class="verse-number">5,16.131</span><span class="verse-line">vaidido vyavahāras tu na kartṛsmaraṇād ṛte |</span>                    <span class="verse-line">burgeṣu gavi gośabdaprayogo gamyate katham ||</span></li>
        <li id="v5,16,132"><span class="verse-number">5,16.132</span><span class="verse-line">gatvā cet kena cid dṛṣṭaḥ, sambanddhā kiṃ na gacchati |</span>                    <span class="verse-line">īśvaratvād agatiś cāsya na kva cit pratibadhyate ||</span></li>
        <li id="v5,16,133"><span class="verse-number">5,16.133</span><span class="verse-line">bahūnāṃ kāryataś cāpi saṅgānaṃ kena vāryate |<span class="pb" data-page="481">&lt;481&gt;</span></span>                    <span class="verse-line">ekatra kathitaṃ cāpi lokenānyatra nīyate ||</span></li>
        <li id="v5,16,134"><span class="verse-number">5,16.134</span><span class="verse-line">vṛddhyādiva, ato vyākhyā dvitīyaivātra śobhanā |</span>                    <span class="verse-line">kāṃś cit prasiddhasambandhān abhyupetya vaded yadi ||</span></li>
        <li id="v5,16,135"><span class="verse-number">5,16.135</span><span class="verse-line">sambandhakaraṇam, tatra ke siddhā iti durvadam |</span>                    <span class="verse-line">na tāvad anya evāsan śabdā iti hi yuktimat ||</span></li>
        <li id="v5,16,136"><span class="verse-number">5,16.136</span><span class="verse-line">viśeṣo 'dyatanānāṃ ca gavādīnāṃ na dṛśyate |</span>                    <span class="verse-line">śabdārthānāditāṃ muktvā sambandhānādikāraṇam ||</span></li>
        <li id="v5,16,137"><span class="verse-number">5,16.137</span><span class="verse-line">na syād anyad, ato vede sambandhādir na vidyate |</span>                    <span class="verse-line">upāyarahitatvena sambandhakaraṇānumā ||</span></li>
        <li id="v5,16,138"><span class="verse-number">5,16.138</span><span class="verse-line">anākhyānānumānaṃ tu dṛṣṭenaiva viruddhyate |<span class="pb" data-page="482">&lt;482&gt;</span></span>                    <span class="verse-line">buddhānāṃ dṛśyamānā ca pratipattiḥ punaḥ punaḥ ||</span></li>
        <li id="v5,16,139"><span class="verse-number">5,16.139</span><span class="verse-line">upāya iti taddhānirasiddhāvagatiṃ prati |</span>                    <span class="verse-line">hastasaṃjñādyupāyo hi siddho nādyakriyāsu naḥ ||</span></li>
        <li id="v5,16,140"><span class="verse-number">5,16.140</span><span class="verse-line">na hy asau jñātasāmarthyo vinānyair vyavahartṛbhiḥ |</span>                    <span class="verse-line">śabdavṛddhābhidheyāṃś ca pratyakṣeṇātra paśyati ||</span></li>
        <li id="v5,16,141"><span class="verse-number">5,16.141</span><span class="verse-line">śrotuś ca pratipannatvam anumānena ceṣṭayā |</span>                    <span class="verse-line">anyathā 'nupapattyā ca buddhyec chaktiṃ dvayāśritām |</span>                    <span class="verse-line">arthāpattyāvabuddhyante sambandhaṃ tripramāṇakam ||</span></li>
      </ol>
      <h1 id="section_5,17_citrākṣepaparihāra_CAP">Chapter 5,17 citrākṣepaparihāra CAP</h1>
      <ol class="verses" start="1">
        <li id="v5,17,1"><span class="verse-number">5,17.1</span><span class="verse-line">citrādiniṣphalatve 'pi yaduktaṃ sādhanadvayam |</span>                    <span class="verse-line">tatra hetor asiddhatvam ānantaryaṃ hy acoditam ||</span></li>
        <li id="v5,17,2"><span class="verse-number">5,17.2</span><span class="verse-line">ānantaryaśrutiś cātra sāmārthyād api neṣyate |</span>                    <span class="verse-line">nāviśeṣā phalotpattiḥ karmaṇā nopapadyate ||</span></li>
        <li id="v5,17,3"><span class="verse-number">5,17.3</span><span class="verse-line">karmaṇāṃ cāpi vaicitryād deśakālādyapekṣaṇāt |</span>                    <span class="verse-line">kasya cic cārddhabhuktatvāt karmānyat pratibadhyate ||</span></li>
        <li id="v5,17,4"><span class="verse-number">5,17.4</span><span class="verse-line">tenānantaryaniṣpattiḥ phalasyehāpramāṇikā |</span>                    <span class="verse-line">pratyakṣādivisaṃvādo na śabde doṣamāsajet ||</span></li>
        <li id="v5,17,5"><span class="verse-number">5,17.5</span><span class="verse-line">ānantaryavisaṃvādo nāviśeṣapravartinīm |</span>                    <span class="verse-line">codanāṃ bādhituṃ śaktaḥ sphuṭād viṣayabhedataḥ ||<span class="pb" data-page="484">&lt;484&gt;</span></span></li>
        <li id="v5,17,6"><span class="verse-number">5,17.6</span><span class="verse-line">yā tu mardanasādharmyād ānantaryā 'numā kṛtā |</span>                    <span class="verse-line">bādhyate 'nupalabdhyāsau samānaviṣayā yataḥ ||</span></li>
        <li id="v5,17,7"><span class="verse-number">5,17.7</span><span class="verse-line">dṛṣṭārthasyāpi sevāder āyātam api satphalam |</span>                    <span class="verse-line">utpadyate cireṇaiva pratibandhena kena cit ||</span></li>
        <li id="v5,17,8"><span class="verse-number">5,17.8</span><span class="verse-line">uptamātre na hi vrīhau phalam utpadyate kva cit |</span>                    <span class="verse-line">athāṅkuro 'pi tatra syāt, svargo 'py astīti gamyatām ||</span></li>
        <li id="v5,17,9"><span class="verse-number">5,17.9</span><span class="verse-line">sthūlībhūtaś cireṇaiṣa bhogyatvaṃ pratipadyate |</span>                    <span class="verse-line">sarvasyotpadyamānasya kramaḥ svābhāvikaḥ sthitaḥ ||</span></li>
        <li id="v5,17,10"><span class="verse-number">5,17.10</span><span class="verse-line">anantaraphalatvaṃ tu citrāder yadi sādhyate |</span>                    <span class="verse-line">tataḥ syāt siddhasādhyatvam anyadā na phalaṃ bhavet ||</span></li>
        <li id="v5,17,11"><span class="verse-number">5,17.11</span><span class="verse-line">vyabhicārāc ca sevādeḥ paśvādeḥ sādhanāntaram |</span>                    <span class="verse-line">kim apy adṛṣṭam asty eva tatrānyanniṣpramāṇakam ||<span class="pb" data-page="485">&lt;485&gt;</span></span></li>
        <li id="v5,17,12"><span class="verse-number">5,17.12</span><span class="verse-line">īśvarecchādhikārādiśabdaliṅgādivarjanāt |</span>                    <span class="verse-line">kṛtaṃ kadā cic citrādiśabdena tv avagamyate ||</span></li>
        <li id="v5,17,13"><span class="verse-number">5,17.13</span><span class="verse-line">nirnimittā na cotpattiḥ, na hi sarvāpramāṇatā |</span>                    <span class="verse-line">bodhayan na ca śabdo 'tra prāmāṇyād ativarttate ||</span></li>
        <li id="v5,17,14"><span class="verse-number">5,17.14</span><span class="verse-line">yeṣāṃ tv iha phalāny eva citrādīnīti kalpanā |</span>                    <span class="verse-line">nirnimittaṃ phalaṃ teṣāṃ syād ihākṛtakarmaṇām ||</span></li>
        <li id="v5,17,15"><span class="verse-number">5,17.15</span><span class="verse-line">citrādīnāṃ phalaṃ tāvat kṣīṇaṃ tatraiva janmani |</span>                    <span class="verse-line">na ca svargaphalasyeha kaś cid aṃśo 'nuvartate ||</span></li>
        <li id="v5,17,16"><span class="verse-number">5,17.16</span><span class="verse-line">naiva hy anyaphalaṃ karma sādhayen naḥ phalāntaram |<span class="pb" data-page="486">&lt;486&gt;</span></span>                    <span class="verse-line">gautamīye 'pi taccheṣas tasmāc citrādyapekṣayā ||</span></li>
        <li id="v5,17,17"><span class="verse-number">5,17.17</span><span class="verse-line">svābhāvikatve siddhe ca karmānantarabhāvy api |</span>                    <span class="verse-line">phalaṃ kriyānimittatvaṃ na kathañ cit prapadyate ||</span></li>
        <li id="v5,17,18"><span class="verse-number">5,17.18</span><span class="verse-line">tatra mlecchādivat sarve karmākṛtvāpi vaidikam |</span>                    <span class="verse-line">palaṃ labhanta ity evaṃ naṣṭā vedapramāṇatā ||</span></li>
        <li id="v5,17,19"><span class="verse-number">5,17.19</span><span class="verse-line">anantaraṃ niyogena paśvādi ca bhaved yadi |</span>                    <span class="verse-line">pratyakṣaphalataiva syāt trivṛtpānavirekavat ||</span></li>
        <li id="v5,17,20"><span class="verse-number">5,17.20</span><span class="verse-line">janmāntarānubhūtaṃ ca na smaryata itīdṛśam |</span>                    <span class="verse-line">na bhāṣyaṃ na ca sūtraṃ syād aprāpte śāstram arthavat ||</span></li>
        <li id="v5,17,21"><span class="verse-number">5,17.21</span><span class="verse-line">tasmāt kālāviśeṣeṇa codanārtho yathā sthitaḥ |</span>                    <span class="verse-line">sa tathaivānugantavyo nādhiko niṣpramāṇakaḥ ||</span></li>
        <li id="v5,17,22"><span class="verse-number">5,17.22</span><span class="verse-line">sarveṣāṃ karmavaiguṇyāt phalābhāvaṃ vadanti ye |</span>                    <span class="verse-line">ānantaryam upetyaiva te svābhāvikavādinaḥ ||</span></li>
        <li id="v5,17,23"><span class="verse-number">5,17.23</span><span class="verse-line">svargasyāmuṣmikatvaṃ tu ṣaṣṭhādye sthāpayiṣyate |<span class="pb" data-page="487">&lt;487&gt;</span></span>                    <span class="verse-line">paśvāder niyamābhāvo yogasiddhir itīha tu ||</span></li>
        <li id="v5,17,24"><span class="verse-number">5,17.24</span><span class="verse-line">yadā kadā cid bhavad etad iṣyate phalaṃ hi paśvādi na sāmparāyikam |</span>                    <span class="verse-line">tathā sthitasyaiva hi tasya sādhanaṃ vidhīyate yo 'pi bhṛśaṃ tvarānvitaḥ ||</span></li>
        <li id="v5,17,25"><span class="verse-number">5,17.25</span><span class="verse-line">sādhāraṇaṃ yat tu palaṃ bahūnāṃ svabhāvatas tādṛśaṃ eva ceṣṭam |</span>                    <span class="verse-line">sarvasya vā ''san na tayaiva kāmyaṃ vṛṣṭyādi tac caihikam eva yuktam ||</span></li>
        <li id="v5,17,26"><span class="verse-number">5,17.26</span><span class="verse-line">kamipadam aviśiṣṭaṃ yady api śrūyate vā bhavati phalaviśeṣī nānyathā kāmyate hi |</span>                    <span class="verse-line">phalati yadi ni sarva tat kadā cit tadaiva dhruvam aparam abhuktaṃ karma śāstrīyamās te ||</span></li>
      </ol>
      <h1 id="section_5,18_ātmavāda_ATV">Chapter 5,18 ātmavāda ATV</h1>
      <ol class="verses" start="1">
        <li id="v5,18,1"><span class="verse-number">5,18.1</span><span class="verse-line">sākṣād yady api sambandho nātmano yajñasādhanaiḥ |</span>                    <span class="verse-line">tathāpi lakṣaṇāvṛttyā śarīradvārako bhavet ||</span></li>
        <li id="v5,18,2"><span class="verse-number">5,18.2</span><span class="verse-line">pratyakṣatvaṃ ca dehasthaṃ bhāktam ātmani kalpitam |</span>                    <span class="verse-line">ātmanaḥ svargayānaṃ vā śarīrasyopacaryyate ||</span></li>
        <li id="v5,18,3"><span class="verse-number">5,18.3</span><span class="verse-line">nairātmyenātra cākṣiptāḥ sarvā eva hi codanāḥ |<span class="pb" data-page="489">&lt;489&gt;</span></span>                    <span class="verse-line">sādhyasādhanasambandhas tadukto na hi siddhyati ||</span></li>
        <li id="v5,18,4"><span class="verse-number">5,18.4</span><span class="verse-line">tā hi kartuḥ phalenāhuḥ sambandhaṃ kvāpi janmani |</span>                    <span class="verse-line">na ca vijñānamātratve bhoktṛkartṛtvasambhavaḥ ||</span></li>
        <li id="v5,18,5"><span class="verse-number">5,18.5</span><span class="verse-line">śarīravinipātāc ca paraṃ nānyad yadeṣyate |</span>                    <span class="verse-line">adattaphalaiṣṭyādau tadā tadvacanaṃ mṛṣā ||</span></li>
        <li id="v5,18,6"><span class="verse-number">5,18.6</span><span class="verse-line">tasmād vedapramāṇārtham ātmātra pratipādyate |</span>                    <span class="verse-line">yady api prakṛtaṃ vākyaṃ vyākhyāyetārthavādataḥ ||</span></li>
        <li id="v5,18,7"><span class="verse-number">5,18.7</span><span class="verse-line">śarīrendriyabuddhibhyo vyatiriktatvam ātmanaḥ |</span>                    <span class="verse-line">nityatvaṃ ceṣyate, śeṣaṃ śarīrādi vinaśyate ||</span></li>
        <li id="v5,18,8"><span class="verse-number">5,18.8</span><span class="verse-line">nityaḥ kartṛtvabhoktṛtve pratipanno 'pi san yadā |</span>                    <span class="verse-line">na karmaphalasambandhaṃ bhogakāle 'vabudhyate ||</span></li>
        <li id="v5,18,9"><span class="verse-number">5,18.9</span><span class="verse-line">mayā yat tu kṛtaṃ karma tasyedaṃ bhujyate phalam |</span>                    <span class="verse-line">śubhāśubhaṃ mayaiveti tadā ko 'sya raso bhavet ||<span class="pb" data-page="490">&lt;490&gt;</span></span></li>
        <li id="v5,18,10"><span class="verse-number">5,18.10</span><span class="verse-line">aprāmṛśyamāne hi svakarmapratyaye phale |</span>                    <span class="verse-line">na viśeṣo bhavet kaś cit svaparātmopabhogayoḥ ||</span></li>
        <li id="v5,18,11"><span class="verse-number">5,18.11</span><span class="verse-line">kurvann apy aśubhaṃ karma tenaivaṃ cintayen naraḥ |</span>                    <span class="verse-line">na smariṣyāmi bhoge 'ham iti naitad vivarjayet ||</span></li>
        <li id="v5,18,12"><span class="verse-number">5,18.12</span><span class="verse-line">tatra nityatvapakṣe 'pi kṛtanāśākṛtāgamau |</span>                    <span class="verse-line">phalatas tulyarūpau ced vṛthā tatpratipādanam ||</span></li>
        <li id="v5,18,13"><span class="verse-number">5,18.13</span><span class="verse-line">naiṣa doṣaḥ, na bhoge hi smṛtir na upayujyate |</span>                    <span class="verse-line">na pravṛtir nivṛttir vā bhogakāle smṛter bhavet ||</span></li>
        <li id="v5,18,14"><span class="verse-number">5,18.14</span><span class="verse-line">tadaṅgaṃ yaḥ parāmarśas tadastitvaṃ ca mṛgyate |</span>                    <span class="verse-line">prāk pravṛttes tu so 'sty eva viduṣāṃ śāstrataḥ sphuṭaḥ ||</span></li>
        <li id="v5,18,15"><span class="verse-number">5,18.15</span><span class="verse-line">paścād api ca śāstrajñā vimṛśanty eva ke cana |</span>                    <span class="verse-line">teṣām evādhikāraś ca mā bhūd aviduṣāṃ tu saḥ ||</span></li>
        <li id="v5,18,16"><span class="verse-number">5,18.16</span><span class="verse-line">parāmarśaś ca sarvatra nāsti sarvapramāṇakaḥ |<span class="pb" data-page="491">&lt;491&gt;</span></span>                    <span class="verse-line">na cānyenāparāmṛṣṭe syād anyasyāpramāṇatā ||</span></li>
        <li id="v5,18,17"><span class="verse-number">5,18.17</span><span class="verse-line">nāvabudhyeta yas tv evaṃ mamāsmāt karmaṇaḥ phalam |</span>                    <span class="verse-line">bhaviṣyatīty avidvattvād daivād evātra na kriyā ||</span></li>
        <li id="v5,18,18"><span class="verse-number">5,18.18</span><span class="verse-line">aparāmṛśyamāne 'pi svāpakāle sukhāśraye |</span>                    <span class="verse-line">sambhoge mṛduśayyādau prākpravṛttiś ca dṛśyate ||</span></li>
        <li id="v5,18,19"><span class="verse-number">5,18.19</span><span class="verse-line">bhogakāle 'nusandadhyāt phalaṃ yadi tu kaś cana |</span>                    <span class="verse-line">rathādikarmavad yāge śāstraṃ syād aprakalpakam ||</span></li>
        <li id="v5,18,20"><span class="verse-number">5,18.20</span><span class="verse-line">tava nityavibhutvābhyām ātmāno niṣkriyā yadi |</span>                    <span class="verse-line">sukhaduḥkhāvikāryāś ca kīdṛśo kartṛbhoktṛtā ||</span></li>
        <li id="v5,18,21"><span class="verse-number">5,18.21</span><span class="verse-line">atha kartṛtvavelāyāṃ duḥkhādeś cāpi janmani |</span>                    <span class="verse-line">prāgrūpād anyathātvaṃ syān nityatāsya virudhyate ||<span class="pb" data-page="492">&lt;492&gt;</span></span></li>
        <li id="v5,18,22"><span class="verse-number">5,18.22</span><span class="verse-line">nānityaśabdavācyatvam ātmano vinivāryate |</span>                    <span class="verse-line">vikriyāmātravācitve na hy ucchedo 'sya tāvatā ||</span></li>
        <li id="v5,18,23"><span class="verse-number">5,18.23</span><span class="verse-line">syātām atyantanāśe 'sya kṛtanāśākṛtāgamau |</span>                    <span class="verse-line">na tv avasthāntaraprāptau loke bālayuvādivat ||</span></li>
        <li id="v5,18,24"><span class="verse-number">5,18.24</span><span class="verse-line">avasthāntarabhāvyetat phalaṃ mama śubhāśubham |</span>                    <span class="verse-line">iti jñātvānutiṣṭhaṃś ca vijahac ceṣṭate janaḥ ||</span></li>
        <li id="v5,18,25"><span class="verse-number">5,18.25</span><span class="verse-line">anavasthāntaraprāptir dṛśyate na ca kasya cit |</span>                    <span class="verse-line">anucchedāt tu nānyatvaṃ bhoktur loko 'vagacchati ||</span></li>
        <li id="v5,18,26"><span class="verse-number">5,18.26</span><span class="verse-line">sukhaduḥkhādyavasthāś ca gacchann api naro mama |</span>                    <span class="verse-line">caitanyadravyasattādirūpaṃ naiva vimuñcati ||</span></li>
        <li id="v5,18,27"><span class="verse-number">5,18.27</span><span class="verse-line">duḥkhinaḥ sukhyavasthāyāṃ naśyeyuḥ sarva eva te |</span>                    <span class="verse-line">duḥkhitvaṃ cānuvarteta vināśe vikriyātmake ||</span></li>
        <li id="v5,18,28"><span class="verse-number">5,18.28</span><span class="verse-line">tasmād ubhayahānena vyāvṛttyanugamātmakaḥ |</span>                    <span class="verse-line">puruṣo 'bhyupagantavyaḥ kuṇḍalādiṣu svarṇatvat ||<span class="pb" data-page="493">&lt;493&gt;</span></span></li>
        <li id="v5,18,29"><span class="verse-number">5,18.29</span><span class="verse-line">na ca kartṛtvabhoktṛtve puṃso 'vasthāsam āśrite |</span>                    <span class="verse-line">tenāvasthāvatas tattvāt karttaivāpnoti tatphalam ||</span></li>
        <li id="v5,18,30"><span class="verse-number">5,18.30</span><span class="verse-line">na cāvasthāntarotpāde pūrvātyantaṃ vinaśyati |</span>                    <span class="verse-line">uttarānuguṇatvāt tu sāmānyātmani līyate ||</span></li>
        <li id="v5,18,31"><span class="verse-number">5,18.31</span><span class="verse-line">svarūpeṇa hy avasthānām anyonyasya virodhitā |</span>                    <span class="verse-line">aviruddhas tu sarvāsu sāmānyātmā pravartate ||</span></li>
        <li id="v5,18,32"><span class="verse-number">5,18.32</span><span class="verse-line">nairātmyavādapakṣe tu pūrvam evāvabudhyate |</span>                    <span class="verse-line">madvināśāt phalaṃ nasyānmatto 'nyasyātha vā bhavet ||</span></li>
        <li id="v5,18,33"><span class="verse-number">5,18.33</span><span class="verse-line">iti naiva pravṛttiḥ syān na ca vedapramāṇatā |</span>                    <span class="verse-line">janmānare 'bhyupete 'pi jñānamātrātmavādinām ||</span></li>
        <li id="v5,18,34"><span class="verse-number">5,18.34</span><span class="verse-line">jñānānāṃ kṣaṇikatvād dhi kartṛbhoktranyatā bhavet |</span>                    <span class="verse-line">niṣkriyatvāvibhutvābhyāṃ na ca dehāntarāśritiḥ ||<span class="pb" data-page="494">&lt;494&gt;</span></span></li>
        <li id="v5,18,35"><span class="verse-number">5,18.35</span><span class="verse-line">kartā ya eva santāno nanu bhoktā sa eva naḥ |</span>                    <span class="verse-line">vijñānakṣaṇabhedas tu tvadavasthāntaraiḥ samaḥ ||</span></li>
        <li id="v5,18,36"><span class="verse-number">5,18.36</span><span class="verse-line">kartṛtvam eva duḥsādhaṃ dīrghakāleṣu karmasu |</span>                    <span class="verse-line">satsu jñānasahastreṣu kulakalpopamaṃ hi tat ||</span></li>
        <li id="v5,18,37"><span class="verse-number">5,18.37</span><span class="verse-line">vyatirikto hi santāno yadi nābhyupagamyate |</span>                    <span class="verse-line">santāninām anityatvāt kartā kaś cin na labhyate ||</span></li>
        <li id="v5,18,38"><span class="verse-number">5,18.38</span><span class="verse-line">bhoktur atyantabhedāc ca prasajyetākṛtāgamaḥ |</span>                    <span class="verse-line">kṛtanāśaṃ tu na brūmaḥ kṛtaṃ naiva hi kena cit ||</span></li>
        <li id="v5,18,39"><span class="verse-number">5,18.39</span><span class="verse-line">santānānanyatāyāṃ tu vācoyuktyantareṇa te |</span>                    <span class="verse-line">tatra coktam, na cāvastu santānaḥ kartṛtāṃ vrajet ||</span></li>
        <li id="v5,18,40"><span class="verse-number">5,18.40</span><span class="verse-line">santānakṣaṇikatve ca tad eva, akṣaṇikas tv atha |</span>                    <span class="verse-line">siddhāntahāniḥ, <span class="pb" data-page="495">&lt;495&gt;</span>  evaṃ ca so 'pi dravyāntaraṃ bhavet ||</span></li>
        <li id="v5,18,41"><span class="verse-number">5,18.41</span><span class="verse-line">ekā cāvyatiriktā ca santānibhyo 'tha santatiḥ |</span>                    <span class="verse-line">bhedābhedau prasaṅktavyau grāhyagrāhakayor yathā ||</span></li>
        <li id="v5,18,42"><span class="verse-number">5,18.42</span><span class="verse-line">tasmād atyantabhedo vā kathañ cid vāpi bhinnatā |</span>                    <span class="verse-line">santānasyety ayaṃ cātmā syād vaiśeṣikasāṃkhyayoḥ ||</span></li>
        <li id="v5,18,43"><span class="verse-number">5,18.43</span><span class="verse-line">santāno 'yaṃ sa eveti na tv abhedād vinā bhavet |</span>                    <span class="verse-line">vāyudopādisantāne vāyutvādir na bhidyate ||</span></li>
        <li id="v5,18,44"><span class="verse-number">5,18.44</span><span class="verse-line">jñānatvenāpy abhinnatvaṃ śūnyavāde nirākṛtam |</span>                    <span class="verse-line">tathaiva karmabhir veṣṭā phalārthaṃ cittavāsanā ||</span></li>
        <li id="v5,18,45"><span class="verse-number">5,18.45</span><span class="verse-line">na cātra vāsanākālaṃ kiñ cic cittam avasthitam |</span>                    <span class="verse-line">avastutvāc ca santānaḥ karmabhinaiva vāsyate ||<span class="pb" data-page="496">&lt;496&gt;</span></span></li>
        <li id="v5,18,46"><span class="verse-number">5,18.46</span><span class="verse-line">tatpāramparyajāte 'pi bhuñjāne karmaṇaḥ phalam |</span>                    <span class="verse-line">tādātmyena vinā spaṣṭau kṛtanāśākṛtāgamau ||</span></li>
        <li id="v5,18,47"><span class="verse-number">5,18.47</span><span class="verse-line">santānāntarajebhyaś ca yo hetuphalabhāvataḥ |</span>                    <span class="verse-line">viśeṣaḥ so 'pi dussādhaḥ, parihāro na cānayoḥ ||</span></li>
        <li id="v5,18,48"><span class="verse-number">5,18.48</span><span class="verse-line">tasminn asaty api brūyāḥ parihāraṃ tvam anyathā |</span>                    <span class="verse-line">samānapṛthivīvāsajñānatvādyaviśeṣataḥ ||</span></li>
        <li id="v5,18,49"><span class="verse-number">5,18.49</span><span class="verse-line">samāna iti nāpy etadekatvānugamād vinā |</span>                    <span class="verse-line">tena yaccittajaṃ tasya santāna iti vo mṛṣā ||</span></li>
        <li id="v5,18,50"><span class="verse-number">5,18.50</span><span class="verse-line">na hi yacchabdatacchabdau vartete bhinnavastuni |</span>                    <span class="verse-line">tenaikātmakataiṣṭavyā tatsantānātmavādibhiḥ ||<span class="pb" data-page="497">&lt;497&gt;</span></span></li>
        <li id="v5,18,51"><span class="verse-number">5,18.51</span><span class="verse-line">nanv anyatvaṃ vidanto 'pi putrādiphalasiddhaye |</span>                    <span class="verse-line">pravartante yathā tadvajjñānasantānino 'pi naḥ ||</span></li>
        <li id="v5,18,52"><span class="verse-number">5,18.52</span><span class="verse-line">anyatve ca samāne 'pi yathā vaṃśāntarodbhavāḥ |</span>                    <span class="verse-line">na labhante phalaṃ tadvat santānāntarajāḥ kṣaṇāḥ ||</span></li>
        <li id="v5,18,53"><span class="verse-number">5,18.53</span><span class="verse-line">na tāvad buddhir atraivam, api cātmaphalecchayā |</span>                    <span class="verse-line">putrādibharaṇe vṛttiḥ syāt tad apy atra nāsti te ||</span></li>
        <li id="v5,18,54"><span class="verse-number">5,18.54</span><span class="verse-line">phalāntaram anuddiśya na ca putrādi bibhrati |</span>                    <span class="verse-line">vinaṣṭasya tu nātmīyasantānabharaṇāt phalam ||</span></li>
        <li id="v5,18,55"><span class="verse-number">5,18.55</span><span class="verse-line">yas tv anenaiva mārgeṇa phalāntaram apīcchati |</span>                    <span class="verse-line">svasantānyantarair bhogyaṃ tatsantānāny upakārakam ||</span></li>
        <li id="v5,18,56"><span class="verse-number">5,18.56</span><span class="verse-line">anavasthedṛśī tasya svopabhogād ṛte bhavet |</span>                    <span class="verse-line">naiva hy anyo 'pi santānī kaś cit tasyātmavanmataḥ ||<span class="pb" data-page="498">&lt;498&gt;</span></span></li>
        <li id="v5,18,57"><span class="verse-number">5,18.57</span><span class="verse-line">yāvad yāvac ca dūrasthe santānini phalaṃ bhavet |</span>                    <span class="verse-line">tāvat tāvac ca tannaśyet sutarāṃ viprakarṣataḥ ||</span></li>
        <li id="v5,18,58"><span class="verse-number">5,18.58</span><span class="verse-line">bharaṇaṃ yadapatyānāṃ tiryagādiṣu dṛśyate |</span>                    <span class="verse-line">ajñānaṃ śaraṇaṃ tatra prājñānāṃ tu na yujyate ||</span></li>
        <li id="v5,18,59"><span class="verse-number">5,18.59</span><span class="verse-line">dehāntare ca buddhīnāṃ sañcāro nopapadyate |</span>                    <span class="verse-line">pūrvadehād bahir bhāvo na ca tāsāṃ pratīyate ||</span></li>
        <li id="v5,18,60"><span class="verse-number">5,18.60</span><span class="verse-line">vāyunā preryamāṇaṃ hi jvālādyanyatra sañcaret |</span>                    <span class="verse-line">buddheḥ kāraṇadeśāt tu preraṇaṃ nāsti kena cit ||</span></li>
        <li id="v5,18,61"><span class="verse-number">5,18.61</span><span class="verse-line">amūrtatvāt svayaṃ nāsāvutplutyā 'nyatra gacchati |</span>                    <span class="verse-line">jīvaddehe 'pi tenāsyā gamanaṃ nopapadyate ||</span></li>
        <li id="v5,18,62"><span class="verse-number">5,18.62</span><span class="verse-line">antarābhavadehas tu niṣiddho vindhyavāsinā |</span>                    <span class="verse-line">tadastitve pramāṇaṃ hi na kiñ cid avagamyate ||</span></li>
        <li id="v5,18,63"><span class="verse-number">5,18.63</span><span class="verse-line">sahasā jāyate tac ca sahasaiva vinaśyati |</span>                    <span class="verse-line">sūkṣmarūpādiyuktaṃ cety utprekṣāmātram eva tat ||<span class="pb" data-page="499">&lt;499&gt;</span></span></li>
        <li id="v5,18,64"><span class="verse-number">5,18.64</span><span class="verse-line">saty api jñānasañcāras tatra syān niṣpramāṇakaḥ |</span>                    <span class="verse-line">tena cānyaśarīreṣu punarnikṣepakalpanā ||</span></li>
        <li id="v5,18,65"><span class="verse-number">5,18.65</span><span class="verse-line">kalalādiṣu vijñānam astīty etac ca sāhasam |</span>                    <span class="verse-line">asañjātendriyatvād dhi na tatrārtho 'vagamyate ||</span></li>
        <li id="v5,18,66"><span class="verse-number">5,18.66</span><span class="verse-line">na cārthāvagater anyad rūpaṃ jñānasya yujyate |</span>                    <span class="verse-line">mūrcchādāv api tenāsya sadbhāvo nopapadyate ||</span></li>
        <li id="v5,18,67"><span class="verse-number">5,18.67</span><span class="verse-line">na cāpi śaktirūpeṇa tadā dhīr avatiṣṭhate |</span>                    <span class="verse-line">nirāśrayatvāc chaktīnāṃ sthitir na hy avakalpate ||</span></li>
        <li id="v5,18,68"><span class="verse-number">5,18.68</span><span class="verse-line">yadi bhūtendriyādhārā jñānaśaktir bhavet tataḥ |</span>                    <span class="verse-line">tac caitanyaṃ prasajyeta na ca janmāntaraṃ bhavet ||</span></li>
        <li id="v5,18,69"><span class="verse-number">5,18.69</span><span class="verse-line">pariṇāmavivekādyaiḥ śaktyabhivyaktyanugrahāt |</span>                    <span class="verse-line">tebhya eva bhaved buddhir na buddhyantarapūrvikā ||<span class="pb" data-page="500">&lt;500&gt;</span></span></li>
        <li id="v5,18,70"><span class="verse-number">5,18.70</span><span class="verse-line">tathaivottarakāle 'pi pūrvabuddher yad ucyate |</span>                    <span class="verse-line">buddhyantaraprasūtatvaṃ dṛṣṭānto 'tra na vidyate ||</span></li>
        <li id="v5,18,71"><span class="verse-number">5,18.71</span><span class="verse-line">athādhāravinirmuktā śaktiḥ syāt kalalādiṣu |</span>                    <span class="verse-line">paścād vijñānasiddhyartham ātmā śaktyabhidho bhavet ||</span></li>
        <li id="v5,18,72"><span class="verse-number">5,18.72</span><span class="verse-line">śaktyādhāraprakḷptau vā nātmano 'nyaḥ prakalpyate |</span>                    <span class="verse-line">jvālābudbudavad vṛttir na cādhārād dhiyām ||</span></li>
        <li id="v5,18,73"><span class="verse-number">5,18.73</span><span class="verse-line">jñānaśaktisvabhāvo 'to nityaḥ sarvagataḥ pumān |</span>                    <span class="verse-line">dehāntarakṣamaḥ kalpyaḥ so 'gacchann eva yokṣyate ||<span class="pb" data-page="501">&lt;501&gt;</span></span></li>
        <li id="v5,18,74"><span class="verse-number">5,18.74</span><span class="verse-line">yajamānatvam apy ātmā sakriyatvāt prapadyate |</span>                    <span class="verse-line">na parispanda evaikaḥ kriyā naḥ kaṇabhojivat ||</span></li>
        <li id="v5,18,75"><span class="verse-number">5,18.75</span><span class="verse-line">na ca svasamavetaiva kartṛbhiḥ kriyate kriyā |</span>                    <span class="verse-line">kriyā dhātvarthamātraṃ syād anyādhāre 'pi kartṛtā ||</span></li>
        <li id="v5,18,76"><span class="verse-number">5,18.76</span><span class="verse-line">sattājñānādirūpāṇāṃ kartā tāvat svayaṃ pumān |</span>                    <span class="verse-line">yo 'pi bhūtaparispandas tatrādhiṣṭānato bhavet ||</span></li>
        <li id="v5,18,77"><span class="verse-number">5,18.77</span><span class="verse-line">taduddeśapravṛtteś ca yā yā dehendriyaiḥ kriyā |</span>                    <span class="verse-line">kriyate puruṣeṇaiva sā sā sarvā kṛtocyate ||</span></li>
        <li id="v5,18,78"><span class="verse-number">5,18.78</span><span class="verse-line">naiva hy eṣāṃ pravṛttiḥ syāt puruṣeṇāparigrahe |</span>                    <span class="verse-line">asvātantryād ato naiṣāṃ parispande 'pi kartṛtā ||<span class="pb" data-page="502">&lt;502&gt;</span></span></li>
        <li id="v5,18,79"><span class="verse-number">5,18.79</span><span class="verse-line">tatkarmopārjitaiś cetaiḥ kriyamāṇeṣu karmasu |</span>                    <span class="verse-line">kartṛtā yajamānānām ṛtvikparaśukarmavat ||</span></li>
        <li id="v5,18,80"><span class="verse-number">5,18.80</span><span class="verse-line">yathā parikrayāmnānād ṛtvigdvārā kriyeṣyate |</span>                    <span class="verse-line">gamanādividhes tadvad bhūtadvāratvam āśritam ||</span></li>
        <li id="v5,18,81"><span class="verse-number">5,18.81</span><span class="verse-line">krayo yathātmano nāsti gamanādi tathaiva hi |</span>                    <span class="verse-line">vidhīyate ca tenātra paradvārāsya kartṛtā ||</span></li>
        <li id="v5,18,82"><span class="verse-number">5,18.82</span><span class="verse-line">yathā vā devadattasya cchedane kāṣṭhasaṃśrite |</span>                    <span class="verse-line">kartṛtvam evaṃ puṃsaḥ syāc charīragamanādiṣu ||</span></li>
        <li id="v5,18,83"><span class="verse-number">5,18.83</span><span class="verse-line">vyāpārāntaratas tatra kartṛtvaṃ ced ihāpi naḥ |</span>                    <span class="verse-line">saṅkalpasattvavattvābhyāṃ pumāniṣṭaḥ prayojakaḥ ||</span></li>
        <li id="v5,18,84"><span class="verse-number">5,18.84</span><span class="verse-line">sādhāraṇyena kartṛtvaṃ sattvavattvena karmasu |</span>                    <span class="verse-line">saṅkalpanaiḥ punarbhedāt pratikarmāsya kartṛtā ||<span class="pb" data-page="503">&lt;503&gt;</span></span></li>
        <li id="v5,18,85"><span class="verse-number">5,18.85</span><span class="verse-line">na ca sarvatra tulyatvaṃ syāt prayojakakarmaṇām |</span>                    <span class="verse-line">calanena hy asiṃ yoddhā prayuṅkte cchedanaṃ prati ||</span></li>
        <li id="v5,18,86"><span class="verse-number">5,18.86</span><span class="verse-line">senāpatis tu vācaiva bhṛtyānāṃ viniyojakaḥ |</span>                    <span class="verse-line">rājā sannidhimātreṇa viniyuṅkte kadā cana ||</span></li>
        <li id="v5,18,87"><span class="verse-number">5,18.87</span><span class="verse-line">tasmād acalato 'pi syāc calane kartṛtātmanaḥ |</span>                    <span class="verse-line">yathaivābhidyamānasya devadattasya bhettṛtā ||</span></li>
        <li id="v5,18,88"><span class="verse-number">5,18.88</span><span class="verse-line">karmāntarair yadā dānaṃ svavyāpāraḥ sa eva vā |</span>                    <span class="verse-line">bhūtakriyāsu puṃsaḥ syāt, tāni bhūtāntaraiḥ punaḥ ||</span></li>
        <li id="v5,18,89"><span class="verse-number">5,18.89</span><span class="verse-line">tāni bhūtāntarebhyaś cety evamādir na vidyate |</span>                    <span class="verse-line">karmakṣayāt tv anātmīyaiḥ kṛtaṃ karma na limpati ||</span></li>
        <li id="v5,18,90"><span class="verse-number">5,18.90</span><span class="verse-line">anvārambhaṇamānādāvaudumbaryādivarttini |</span>                    <span class="verse-line">svarūpāsambhavād yaṣṭuḥ śarīreṇaiva kartṛtā ||<span class="pb" data-page="504">&lt;504&gt;</span></span></li>
        <li id="v5,18,91"><span class="verse-number">5,18.91</span><span class="verse-line">tasmād yathākṛtau śāstraṃ pravṛttaṃ vyaktim āśrayet |</span>                    <span class="verse-line">tathā puṃsi pravṛttasya bhūtendriyasamāśrayaḥ ||</span></li>
        <li id="v5,18,92"><span class="verse-number">5,18.92</span><span class="verse-line">parair abhigatān pūrvam ātmahetun nirasyati |</span>                    <span class="verse-line">nety etāvad avacchedyam, vidharmāṇa ime yataḥ ||</span></li>
        <li id="v5,18,93">
          <span class="verse-number">5,18.93</span>
          <span class="verse-line">athāvasthāntaraṃ tatra tathā mṛtyur apīṣyatām |</span>
        </li>
        <li id="v5,18,94"><span class="verse-number">5,18.94</span><span class="verse-line">etāvan iha bhedaḥ syāc charīre dṛḍha eva yā |</span>                    <span class="verse-line">prāṇādyapagatis tatra nimittaṃ na pratīyate ||</span></li>
        <li id="v5,18,95"><span class="verse-number">5,18.95</span><span class="verse-line">guṇo dravyavināśād vā vināśam upagacchati |</span>                    <span class="verse-line">guṇāntaropapātād vā tasmād utkṛtya nāśyate ||</span></li>
        <li id="v5,18,96"><span class="verse-number">5,18.96</span><span class="verse-line">na tāvat tad dvayaṃ mṛtyau sarvasyaivopalabhyate |</span>                    <span class="verse-line">avinaṣṭaśarīrasya prāṇādiś cāpagacchati ||<span class="pb" data-page="505">&lt;505&gt;</span></span></li>
        <li id="v5,18,97"><span class="verse-number">5,18.97</span><span class="verse-line">tasmān na dehadharmatvaṃ prāṇāder iti gamyate |</span>                    <span class="verse-line">tasmin dṛṣṭe 'py asadbhāvāt sragvilepanagandhavat ||</span></li>
        <li id="v5,18,98"><span class="verse-number">5,18.98</span><span class="verse-line">bahirvṛttitvam apy asti prāṇāder iti gamyate |</span>                    <span class="verse-line">parendriyaiḥ, sukhādis tu nāntaratvāt pratīyate ||</span></li>
        <li id="v5,18,99"><span class="verse-number">5,18.99</span><span class="verse-line">prahṛṣṭavadanatvādiliṅgagamyaṃ sadaiva hi |</span>                    <span class="verse-line">antaḥsthiter na dṛṣṭiś cet, pāṭite 'py anupagrahāt ||</span></li>
        <li id="v5,18,100"><span class="verse-number">5,18.100</span><span class="verse-line">antaḥśarīre rūpādi pāṭitasyopalabhyate |</span>                    <span class="verse-line">na sukhādiḥ, ago 'syāsau na manobuddhivad guṇaḥ ||</span></li>
        <li id="v5,18,101"><span class="verse-number">5,18.101</span><span class="verse-line">guṇatvād āśritatvaṃ hi sukhādeḥ syād rasādivat |</span>                    <span class="verse-line">ya āśritaḥ sa ātmā, <span class="pb" data-page="506">&lt;506&gt;</span>  iti bruvāṇasyaitaduttaram ||</span></li>
        <li id="v5,18,102"><span class="verse-number">5,18.102</span><span class="verse-line">puṇānāṃ paratantratvāt guṇavān anumīyate |</span>                    <span class="verse-line">siddhe guṇatve tat tv asmān pratyasiddhaṃ sukhādiṣu ||</span></li>
        <li id="v5,18,103"><span class="verse-number">5,18.103</span><span class="verse-line">bhedena kim upanyastā tulyanyāyecchayā smṛtiḥ |</span>                    <span class="verse-line">ubhayaṃ na hy adṛṣṭe 'rthe vāsanātaś ca siddhyati ||</span></li>
        <li id="v5,18,104"><span class="verse-number">5,18.104</span><span class="verse-line">upalabdhimanāśritya smṛtyaivecchopajāyate |</span>                    <span class="verse-line">upalabdhisamāno 'syāḥ kartā naikāntato bhavet ||</span></li>
        <li id="v5,18,105"><span class="verse-number">5,18.105</span><span class="verse-line">upalabdhyanusāreṇa smṛtyātmā punar iṣyate |</span>                    <span class="verse-line">samānas tena kartāsti tadarthaṃ punar ucyate ||</span></li>
        <li id="v5,18,106"><span class="verse-number">5,18.106</span><span class="verse-line">tatrāpi tu samānāyāṃ santatau vāsanā yataḥ |</span>                    <span class="verse-line">tasmāt saty api bhinnatve smaraṇaṃ vyavatiṣṭate ||<span class="pb" data-page="507">&lt;507&gt;</span></span></li>
        <li id="v5,18,107"><span class="verse-number">5,18.107</span><span class="verse-line">hetuṣv evaṃ parokteṣu pratiṣiddheṣu samprati |</span>                    <span class="verse-line">ahampratyayavijñeyaḥ svayamātmopapādyate ||</span></li>
        <li id="v5,18,108"><span class="verse-number">5,18.108</span><span class="verse-line">ahaṃ yāmīty ahaṃśabdaḥ śarīrārthaḥ prayujyate |</span>                    <span class="verse-line">gantṛtvāt tasya, na hy ātmā gamanaṃ pratipadyate ||</span></li>
        <li id="v5,18,109"><span class="verse-number">5,18.109</span><span class="verse-line">smaraṇapratyabhijñāne bhavetāṃ vāsanāvaśāt |</span>                    <span class="verse-line">anyārthaviṣaye, jñātuḥ pratyabhijñā tu durlabhā ||</span></li>
        <li id="v5,18,110"><span class="verse-number">5,18.110</span><span class="verse-line">ahaṃ vedmīty ahaṃ buddhir jñātāram adhigacchati |</span>                    <span class="verse-line">tatra syād jñātṛvijñānaṃ tadādhāro 'tha vā pumān ||</span></li>
        <li id="v5,18,111"><span class="verse-number">5,18.111</span><span class="verse-line">kṛtaṃ bhūtendriyāṇāṃ ca caitanyapratiṣedhanam |</span>                    <span class="verse-line">samastavyastasaṅghātavivekapariṇāminām ||</span></li>
        <li id="v5,18,112"><span class="verse-number">5,18.112</span><span class="verse-line">sāṅkhyādibhiḥ, <span class="pb" data-page="508">&lt;508&gt;</span>  aśuddhatvāt saṅghātāt sanniveśataḥ |</span>                    <span class="verse-line">mṛtavac ca śarīratvād bhūtatvād bāhyabhūtavat ||</span></li>
        <li id="v5,18,113"><span class="verse-number">5,18.113</span><span class="verse-line">cetanatve hi sarveṣāṃ na sambandhaḥ parasparam |</span>                    <span class="verse-line">samatvāt, ekacaitanye 'nyasyāṅgatvaṃ virudhyate ||</span></li>
        <li id="v5,18,114"><span class="verse-number">5,18.114</span><span class="verse-line">saṅghātasanniveśau ca na staḥ pārārthyavarjitau |</span>                    <span class="verse-line">bhoktā ca cetanaḥ kaś cid astīty atrāviruddhatā ||</span></li>
        <li id="v5,18,115"><span class="verse-number">5,18.115</span><span class="verse-line">yadi syād jñānamātraṃ ca kṣaṇikaṃ jñātṛ tatra vaḥ |</span>                    <span class="verse-line">na bhavet pratyabhijñānaṃ pūrvajñātari samprati ||</span></li>
        <li id="v5,18,116"><span class="verse-number">5,18.116</span><span class="verse-line">jñātavān aham evedaṃ puredānīṃ ca vedmy aham |<span class="pb" data-page="509">&lt;509&gt;</span></span>                    <span class="verse-line">tasya jñānakṣaṇaḥ ko nu viṣayaḥ parikalpyatām ||</span></li>
        <li id="v5,18,117"><span class="verse-number">5,18.117</span><span class="verse-line">pūrvavṛtte hi viṣaye jñātavān iti sambhavet |</span>                    <span class="verse-line">jānāmīti na satyaṃ syān nedānīṃ vetty asau tataḥ ||</span></li>
        <li id="v5,18,118"><span class="verse-number">5,18.118</span><span class="verse-line">yadīdānīntano grāhyo jānāmīty upapadyate |</span>                    <span class="verse-line">jñātavān ity ado 'satyaṃ naivājñāsīdayaṃ yataḥ ||</span></li>
        <li id="v5,18,119"><span class="verse-number">5,18.119</span><span class="verse-line">ubhayagrāhyatāṃ tu dvayam apy anṛtaṃ bhavet |</span>                    <span class="verse-line">na hy etau jñātavantau vā jānīto vādhunā punaḥ ||</span></li>
        <li id="v5,18,120"><span class="verse-number">5,18.120</span><span class="verse-line">santāno na ca tadgrāhyo dvairūpyasyāsambhavāt |</span>                    <span class="verse-line">jñātavān na hy asau pūrvam avastutvān na vādhunā ||</span></li>
        <li id="v5,18,121"><span class="verse-number">5,18.121</span><span class="verse-line">sāmānyaṃ na ca kiñ cit te jñātṛ pūrvāparakṣaṇe |</span>                    <span class="verse-line">sādṛśyāt pratyabhijñā cen na syād asadṛśeṣu sā ||</span></li>
        <li id="v5,18,122"><span class="verse-number">5,18.122</span><span class="verse-line">gām ahaṃ jñātavān pūrvam aśvaṃ jānāmy ahaṃ punaḥ |</span>                    <span class="verse-line">atha jñātṛtvasāmānyaṃ tat syād dehāntareṣv api ||</span></li>
        <li id="v5,18,123"><span class="verse-number">5,18.123</span><span class="verse-line">tatra sarveṇa vijñāte bhaved aham iti smṛtiḥ |</span>                    <span class="verse-line">ekasantānaje cāpi sa iti syāt kṣaṇe matiḥ ||</span></li>
        <li id="v5,18,124"><span class="verse-number">5,18.124</span><span class="verse-line">yathā dehāntarajñāne ghaṭādau vā bahiḥ sthite |<span class="pb" data-page="510">&lt;510&gt;</span></span>                    <span class="verse-line">jñātari pratyabhijñāṃ ca vāsanā kartum arhati ||</span></li>
        <li id="v5,18,125"><span class="verse-number">5,18.125</span><span class="verse-line">nātasmin sa iti jñānaṃ na hy asau bhrāntikāraṇam |</span>                    <span class="verse-line">na cāhampratyayo bhrāntir iṣṭo bādhakavarjanāt ||</span></li>
        <li id="v5,18,126"><span class="verse-number">5,18.126</span><span class="verse-line">jñātur anyaś ca viṣayas tasya na syāt svabhāvataḥ |</span>                    <span class="verse-line">ahaṃ pratyayavijñeyo jñātā naḥ sarvadaiva hi ||</span></li>
        <li id="v5,18,127"><span class="verse-number">5,18.127</span><span class="verse-line">guruḥ sthūlaḥ kṛśo vāham iti dehe 'pi yā matiḥ |</span>                    <span class="verse-line">bhrāntiḥ sā, bhedarūpaṃ hi guru me tad itīṣyate ||</span></li>
        <li id="v5,18,128"><span class="verse-number">5,18.128</span><span class="verse-line">idaṃ mamedṛśaṃ cakṣurmano me bhrāntam ity api |</span>                    <span class="verse-line">indriyeṣv api bhedena vyavahāraś ca dṛśyate ||</span></li>
        <li id="v5,18,129"><span class="verse-number">5,18.129</span><span class="verse-line">ajñātṛtvasya siddhatvād virodhād bhedavaty api |</span>                    <span class="verse-line">pratyāsattinimittas tu syād abhedamatir bhramaḥ ||<span class="pb" data-page="511">&lt;511&gt;</span></span></li>
        <li id="v5,18,130"><span class="verse-number">5,18.130</span><span class="verse-line">mamātmeti matibhedavyapadeśena yātmanaḥ |</span>                    <span class="verse-line">tatrāvasthātmanā bhedaṃ jñānasyāśritya kalpanā ||</span></li>
        <li id="v5,18,131"><span class="verse-number">5,18.131</span><span class="verse-line">mametyetasya mukhyārtho nātmano 'nyaḥ pratīyate |</span>                    <span class="verse-line">tenāsau bhedahetuḥ syād, bhedaś ca jñānahetukaḥ ||</span></li>
        <li id="v5,18,132"><span class="verse-number">5,18.132</span><span class="verse-line">ye cehājñātanānātvās teṣāṃ deheṣv ahaṃ matiḥ |</span>                    <span class="verse-line">tatrāpy ātmābhimānenety ahambuddhir dhruvātmani ||</span></li>
        <li id="v5,18,133"><span class="verse-number">5,18.133</span><span class="verse-line">ye tu vijñātanānātvās te deheṣv anahaṃkṛtāḥ |</span>                    <span class="verse-line">jānāmy aham itīdaṃ tu jñānaṃ naiva nivarttate ||<span class="pb" data-page="512">&lt;512&gt;</span></span></li>
        <li id="v5,18,134"><span class="verse-number">5,18.134</span><span class="verse-line">tannivṛttau na teṣāṃ syād dhyānaṃ śiṣyopadeśane |</span>                    <span class="verse-line">pravṛttir dṛśyate sā ca, tenātmā taiḥ pratīyate ||</span></li>
        <li id="v5,18,135"><span class="verse-number">5,18.135</span><span class="verse-line">śāstrādavardhavijñāte yady ahaṃ jñātavān iti |</span>                    <span class="verse-line">nāvagacchet tataḥ sarvaḥ pravartetāditaḥ punaḥ ||</span></li>
        <li id="v5,18,136"><span class="verse-number">5,18.136</span><span class="verse-line">tenāsmāt pratyabhijñānāt sarvalokāvadhāritāt |</span>                    <span class="verse-line">nairātmyavādabādhaḥ syāt, ete ca pratihetavaḥ ||</span></li>
        <li id="v5,18,137"><span class="verse-number">5,18.137</span><span class="verse-line">hyastanāhammatigrāhyo jñātādyāpy anuvarttate |</span>                    <span class="verse-line">ahaṃpratyayagamyatvād idānīntaboddhṛvat ||</span></li>
        <li id="v5,18,138"><span class="verse-number">5,18.138</span><span class="verse-line">eṣa vā hyo bhavej jñātā jñātṛtvāt tat eva vā |</span>                    <span class="verse-line">hyastanajñātṛvat, teṣāṃ pratyayānāṃ ca sādhyatā ||</span></li>
        <li id="v5,18,139"><span class="verse-number">5,18.139</span><span class="verse-line">ekasantānasambandhijñātrahampratyayatvataḥ |</span>                    <span class="verse-line">hyastanādyatanāḥ save tulyārthaś caikabuddhivat ||</span></li>
        <li id="v5,18,140"><span class="verse-number">5,18.140</span><span class="verse-line">vedādevātmanāstitvaṃ yo nāma pratipadyate |</span>                    <span class="verse-line">virodhaṃ vātmanā brūyāt taṃ prati brāhmaṇābhidhā ||<span class="pb" data-page="513">&lt;513&gt;</span></span></li>
        <li id="v5,18,141"><span class="verse-number">5,18.141</span><span class="verse-line">anyathānupapatteś ca vidhinātmanyapekṣite |</span>                    <span class="verse-line">astitvadyotanād etair arthākṣiptasamarthanam ||</span></li>
        <li id="v5,18,142"><span class="verse-number">5,18.142</span><span class="verse-line">śāntāyāṃ vācyaśaktāyām ātmā kena prakāśyate |</span>                    <span class="verse-line">ātmanaiva prakāśyo 'yam ātmā jyotir itīritam ||</span></li>
        <li id="v5,18,143"><span class="verse-number">5,18.143</span><span class="verse-line">agrāhya iti sāmānyāt sarveṇeti pratīyate |</span>                    <span class="verse-line">ātmajyotiṣṭvavacanāt parair ity avatiṣṭhate ||</span></li>
        <li id="v5,18,144"><span class="verse-number">5,18.144</span><span class="verse-line">arthād evārthabuddhir yā sā śuddhaivopamocyate |</span>                    <span class="verse-line">sādṛśyabodhanaṃ śabdair upamānāgamau punaḥ ||<span class="pb" data-page="514">&lt;514&gt;</span></span></li>
        <li id="v5,18,145"><span class="verse-number">5,18.145</span><span class="verse-line">ātmajñānāvinābhūtadṛṣṭaceṣṭānirūpaṇāt |</span>                    <span class="verse-line">pareṣām ātmavijñānam anumānād udāhṛtam ||</span></li>
        <li id="v5,18,146"><span class="verse-number">5,18.146</span><span class="verse-line">sadasannāśyanāśātmaparikīrtanam ūḍhayā |</span>                    <span class="verse-line">coditaḥ pūrvapakṣo 'yam iti siddhāntam abravīt ||</span></li>
        <li id="v5,18,147"><span class="verse-number">5,18.147</span><span class="verse-line">avināśī svarūpeṇa puruṣo yā tu nāśitā |</span>                    <span class="verse-line">mātrāṇāṃ sā 'dhikārāṇām, bhūtādīnām asaṃjñitā ||<span class="pb" data-page="515">&lt;515&gt;</span></span></li>
        <li id="v5,18,148"><span class="verse-number">5,18.148</span><span class="verse-line">ity āha nāsti kyanirākariṣṇur ātmāstitāṃ bhāṣyakṛdatra yuktyā |</span>                    <span class="verse-line">dṛḍhatvam etadviṣayaś ca bodhaḥ prayāti vedāntaniṣevaṇena ||</span></li>
      </ol>
      <h1 id="section_6_śabdanityatādhikaraṇa_SNA">Chapter 6 śabdanityatādhikaraṇa SNA</h1>
      <ol class="verses" start="1">
        <li id="v6,1"><span class="verse-number">6.1</span><span class="verse-line">yady anityatvapakṣe 'pi śabdād artho 'vagamyate |</span>                    <span class="verse-line">anādir vyavahāraś ca nityatvaṃ kiṃ nu sādhyate ||</span></li>
        <li id="v6,2"><span class="verse-number">6.2</span><span class="verse-line">satyam icchanti te 'py evaṃ nyāyas tatra parīkṣyate |</span>                    <span class="verse-line">na parābhyupagatyaiva prāmāṇyam avatiṣṭhate ||</span></li>
        <li id="v6,3"><span class="verse-number">6.3</span><span class="verse-line">yadā hi kṣaṇikaḥ śabdo na śakto 'rthāvadhāraṇe |</span>                    <span class="verse-line">yuktyāvadhāryate tatra nirmalā vedadhīr bhavet ||<span class="pb" data-page="516">&lt;516&gt;</span></span></li>
        <li id="v6,4"><span class="verse-number">6.4</span><span class="verse-line">nirmūlair api vijñānair dṛṣṭārtheṣu bhaved gatiḥ |</span>                    <span class="verse-line">śrutimātrāśrayatvāt tu dharmo dauḥsthityam āśritaḥ ||</span></li>
        <li id="v6,5"><span class="verse-number">6.5</span><span class="verse-line">anādivyavahāratvam ādimad vastusaṃśrayam |</span>                    <span class="verse-line">pratyākhyeyam, ghaṭatvādijātau vyaktibhramo hi saḥ ||</span></li>
        <li id="v6,6"><span class="verse-number">6.6</span><span class="verse-line">sthite kūṭasthanityatve vyavahārasya nityatā |</span>                    <span class="verse-line">kūṭasthena vinaitena na tasyālambanaṃ bhavet ||</span></li>
        <li id="v6,7"><span class="verse-number">6.7</span><span class="verse-line">prasiddhatvād ṛte sarvo vyavahāro hi neṣyate |</span>                    <span class="verse-line">tasmād vedapramāṇārthaṃ nityatvam iha sādhyate ||</span></li>
        <li id="v6,8"><span class="verse-number">6.8</span><span class="verse-line">parasparāvinābhāvād anityakṛtakatvayoḥ |</span>                    <span class="verse-line">kāraṇaṃ dvayasiddhyarthaṃ kiñ cit kasya cid ucyate ||<span class="pb" data-page="517">&lt;517&gt;</span></span></li>
        <li id="v6,9"><span class="verse-number">6.9</span><span class="verse-line">nānādeśāvagamyatvād yugapat tulyabuddhibhiḥ |</span>                    <span class="verse-line">asmābhiḥ, kṛtakaḥ śabdo bhaved akṣaralekhyavat ||</span></li>
        <li id="v6,10"><span class="verse-number">6.10</span><span class="verse-line">yaugapadyopalambhād vā bhedo bhedāc ca kāryatā |</span>                    <span class="verse-line">avibhutve hi yugapannaiko nānāvagamyate ||</span></li>
        <li id="v6,11"><span class="verse-number">6.11</span><span class="verse-line">kārtyena cāvagamyatvād ekadeśe ghaṭādivat |</span>                    <span class="verse-line">śabdasyāvibhūtā, tasmād anyatāsya mukhāntare ||</span></li>
        <li id="v6,12"><span class="verse-number">6.12</span><span class="verse-line">ekaḥ sann ekadeśastho yadaikena prayujyate |</span>                    <span class="verse-line">tadā vaktrantare na syād ekavaktṛmukhādivat ||<span class="pb" data-page="518">&lt;518&gt;</span></span></li>
        <li id="v6,13"><span class="verse-number">6.13</span><span class="verse-line">kāryatve syāt kriyābhedāt phalabhedaḥ pratikriyam |</span>                    <span class="verse-line">tenaikabuddhiḥ sādṛśyāt sphuṭe 'nyatve 'vakalpate ||</span></li>
        <li id="v6,14"><span class="verse-number">6.14</span><span class="verse-line">nityatve tv ekabuddheḥ syān na kiñ cid bhrāntikāraṇam |</span>                    <span class="verse-line">kāmaṃ deśā iti nyāyāt tac caikatvaṃ viruddhyate ||</span></li>
        <li id="v6,15"><span class="verse-number">6.15</span><span class="verse-line">na ca vyañjakabhedena deśabhedopalambhanam |</span>                    <span class="verse-line">pradīpair bhinnadeśasthair na bhinno vyajyate ghaṭaḥ ||</span></li>
        <li id="v6,16"><span class="verse-number">6.16</span><span class="verse-line">vyomānavayavaṃ caiṣāṃ dhvanīnām āśrayo matam |<span class="pb" data-page="519">&lt;519&gt;</span></span>                    <span class="verse-line">savyaṅgyānām ataḥ sarvair vyaktir ekatra te bhavet ||</span></li>
        <li id="v6,17"><span class="verse-number">6.17</span><span class="verse-line">vastvantaravikāryatvāt smṛtisādṛśyasādhitāt |</span>                    <span class="verse-line">ikārāder anityatvaṃ dadhikṣīraguḍādivat ||</span></li>
        <li id="v6,18"><span class="verse-number">6.18</span><span class="verse-line">hetuvṛddhyanusāritvāt kāryatāsya ghaṭādivat |</span>                    <span class="verse-line">na hi dīpasahasre 'pi vyañjake varddhate ghaṭaḥ ||</span></li>
        <li id="v6,19"><span class="verse-number">6.19</span><span class="verse-line">anaikāntikatā tāvaddhetūnām iha kathyate |</span>                    <span class="verse-line">prayatnānantarā dṛṣṭir nitye 'pi na viruddhyate ||</span></li>
        <li id="v6,20"><span class="verse-number">6.20</span><span class="verse-line">tasmāt tatraiva dṛṣṭatvād anyatrādṛṣṭakalpanā |<span class="pb" data-page="520">&lt;520&gt;</span></span>                    <span class="verse-line">prāgūrdhvānupalabdho ced dhetutvena vivakṣite ||</span></li>
        <li id="v6,21"><span class="verse-number">6.21</span><span class="verse-line">jātyaulūkyasya, sāṃkhyasya caitanyenātmavartinā |</span>                    <span class="verse-line">śākyasyāpi tv anaikāntaḥ kṣaṇikavyatirekibhiḥ ||</span></li>
        <li id="v6,22"><span class="verse-number">6.22</span><span class="verse-line">pratisaṃkhyāpratisaṃkhyānirodhavyom abhistribhiḥ |</span>                    <span class="verse-line">buddhipūrvaṃ vināśe hi pratisaṃkhyānirodhadhīḥ ||</span></li>
        <li id="v6,23"><span class="verse-number">6.23</span><span class="verse-line">abuddhipūrvakas teṣāṃ nirodho 'pratisaṃkhyayā |</span>                    <span class="verse-line">tau ca dvāv apy anāśitvād iṣṭāvakṛtakāv api ||</span></li>
        <li id="v6,24"><span class="verse-number">6.24</span><span class="verse-line">āhuḥ svabhāvasiddhaṃ hi te vināśam ahetukam |</span>                    <span class="verse-line">hetur yasya vināśo 'pi tasya dṛṣṭo 'ṅkurādivat ||</span></li>
        <li id="v6,25"><span class="verse-number">6.25</span><span class="verse-line">vināśasya vināśas tu nāsti tasmād akṛtrimaḥ |<span class="pb" data-page="521">&lt;521&gt;</span></span>                    <span class="verse-line">bhavati hy agnisambandhāt kāṣṭād aṅgārasantatiḥ ||</span></li>
        <li id="v6,26"><span class="verse-number">6.26</span><span class="verse-line">mudgarādihatāc cāpi kapālaṃ jāyatte ghaṭāt |</span>                    <span class="verse-line">svābhāviko vināśas tu jātamātrapratiṣṭitaḥ ||</span></li>
        <li id="v6,27"><span class="verse-number">6.27</span><span class="verse-line">sūkṣmaḥ sadṛśasantānadṛtter anupalakṣitaḥ |</span>                    <span class="verse-line">yadā vilakṣaṇo hetuḥ patet sadṛśasantatau ||</span></li>
        <li id="v6,28"><span class="verse-number">6.28</span><span class="verse-line">vilakṣaṇena kāryeṇa sthūlo 'bhivyajyate tadā |</span>                    <span class="verse-line">tenāsadṛśasantāno hetoḥ sañjāyate yataḥ ||</span></li>
        <li id="v6,29"><span class="verse-number">6.29</span><span class="verse-line">tenaivākriyamāṇo 'pi nāśo 'bhivyajyate sphūṭaḥ |</span>                    <span class="verse-line">sa mudgaraprahārādiprayatnānantarīyakaḥ ||</span></li>
        <li id="v6,30"><span class="verse-number">6.30</span><span class="verse-line">yasmād akṛtako dṛṣṭo, hetuḥ syād vyabhicāryataḥ |</span>                    <span class="verse-line">ākāśam api nityaṃ sad yadā bhūmijalāvṛtam ||</span></li>
        <li id="v6,31"><span class="verse-number">6.31</span><span class="verse-line">vyajyate tadapohena svananotsecanādibhiḥ |</span>                    <span class="verse-line">prayatnānantaraṃ jñānaṃ tadā tatrāpi dṛśyate ||</span></li>
        <li id="v6,32"><span class="verse-number">6.32</span><span class="verse-line">tenānaikāntiko hetur yaduktaṃ tatra darśanāt |</span>                    <span class="verse-line">atha sthagitam apy etad asty evety anumīyate ||<span class="pb" data-page="522">&lt;522&gt;</span></span></li>
        <li id="v6,33"><span class="verse-number">6.33</span><span class="verse-line">tirohitānabhivyakteḥ śabdabuddhiprabandhavat |</span>                    <span class="verse-line">śabdasyaivānavasthānād iti hetuṃ vaded yadi ||</span></li>
        <li id="v6,34"><span class="verse-number">6.34</span><span class="verse-line">asthānād ity ayaṃ hetus tadānaikāntiko bhavet |</span>                    <span class="verse-line">ākāśadhīprabandho hi tadā tasmin na tiṣṭati ||</span></li>
        <li id="v6,35"><span class="verse-number">6.35</span><span class="verse-line">tirohitānabhivyakteḥ śabdabuddhiprabandhavat |</span>                    <span class="verse-line">śabdasyaivānavasthanād iti hetuṃ vaded yadi ||</span></li>
        <li id="v6,36"><span class="verse-number">6.36</span><span class="verse-line">asiddha eva vaktavyas tato 'bhivyaktivādinā |</span>                    <span class="verse-line">tadvyāpārakṛtatve 'pi vyaṅgyair mūlodakādibhiḥ ||<span class="pb" data-page="523">&lt;523&gt;</span></span></li>
        <li id="v6,37"><span class="verse-number">6.37</span><span class="verse-line">kutakatve 'pi teṣāṃ hi notpattiḥ khananādinā |</span>                    <span class="verse-line">na cāccāraṇato 'nyāsti śabdasyotpādikā kriyā ||</span></li>
        <li id="v6,38"><span class="verse-number">6.38</span><span class="verse-line">nibandharyasatīty evaṃ viśiṣṭe 'pi, tathaiva naḥ |</span>                    <span class="verse-line">abandhāḥ syur yaditeṣām abodho hetvabhāvataḥ ||</span></li>
        <li id="v6,39"><span class="verse-number">6.39</span><span class="verse-line">vyañjakābhāvataḥ śabde 'py abodho badhirādivat |</span>                    <span class="verse-line">tasyaiva vā nibandhṛtve bhaved dhetor asiddhatā ||</span></li>
        <li id="v6,40"><span class="verse-number">6.40</span><span class="verse-line">atha pūrvāparāsattvaṃ hitus tatrāpy asiddhatā |</span>                    <span class="verse-line">sann eva sādhānābhāvāc chabdo naivopalabhyate ||</span></li>
        <li id="v6,41"><span class="verse-number">6.41</span><span class="verse-line">kṣaṇikaṃ sādhanaṃ cāsya buddhir apy anuvartate |</span>                    <span class="verse-line">meghāndhakāraśarvaryā vidyujjanitadṛṣṭivat ||<span class="pb" data-page="524">&lt;524&gt;</span></span></li>
        <li id="v6,42"><span class="verse-number">6.42</span><span class="verse-line">yathā ghaṭāder dīpādir abhivyañjaka iṣyate |</span>                    <span class="verse-line">cakṣuṣo'nugrahād evaṃ dhvaniḥ syāc chrītrasaṃskṛteḥ ||</span></li>
        <li id="v6,43"><span class="verse-number">6.43</span><span class="verse-line">na ca paryanuyogo 'tra kenākāreṇa saṃskṛtiḥ |</span>                    <span class="verse-line">utpattāv api tulyatvāc chaktis tatrāpy atīndriyā ||<span class="pb" data-page="525">&lt;525&gt;</span></span></li>
        <li id="v6,44"><span class="verse-number">6.44</span><span class="verse-line">nityaṃ kāryānumeyā ca śaktiḥ kim anuyujyate |</span>                    <span class="verse-line">tadbhāvabhāvitāmātraṃ pramāṇaṃ tatra gamyate ||</span></li>
        <li id="v6,45"><span class="verse-number">6.45</span><span class="verse-line">ato 'tīndriyayaivete śaktyā śaktim atīndriyām |</span>                    <span class="verse-line">indriyasyādadhānāḥ syuḥ śabdābhivyaktihetavaḥ ||</span></li>
        <li id="v6,46"><span class="verse-number">6.46</span><span class="verse-line">vyañjako nānyajātiś cet, śrotraṃ śabdasya te katham |</span>                    <span class="verse-line">pārthivānāṃ ghaṭādīnāṃ pradopādiś ca taijasaḥ ||</span></li>
        <li id="v6,47"><span class="verse-number">6.47</span><span class="verse-line">ātmādisamprayoge ca kāryaiḥ syāt tulyajātitā |</span>                    <span class="verse-line">jātir yā kā cid iṣṭā cet sā no 'trāpi bhaviṣyati ||</span></li>
        <li id="v6,48"><span class="verse-number">6.48</span><span class="verse-line">upalabdhinimittāc ca nānyad vyañjakam ucyate |</span>                    <span class="verse-line">tasmād yathopalabdhatvāt sa jātivyañjako bhavet ||</span></li>
        <li id="v6,49"><span class="verse-number">6.49</span><span class="verse-line">tathā tadavinābhāvād vijātīyo bhaviṣyati |<span class="pb" data-page="526">&lt;526&gt;</span></span>                    <span class="verse-line">vāyavīyānabhijñatvāt tālvādisthābhimānataḥ ||</span></li>
        <li id="v6,50"><span class="verse-number">6.50</span><span class="verse-line">anabhivyañjakatvārtham āhoparatayor api |</span>                    <span class="verse-line">vāyavīradhiyaivoktaṃ na nūnam iti cottaram ||</span></li>
        <li id="v6,51"><span class="verse-number">6.51</span><span class="verse-line">abhighātavacas taḥ prāgevaṃ gūḍhadhiyāvubhau |</span>                    <span class="verse-line">yadi śabdam itīhāpi tredhābhivyaktisambhavaḥ ||</span></li>
        <li id="v6,52"><span class="verse-number">6.52</span><span class="verse-line">sā hi syāc chabdasaṃskārādindriyasyobhayasya vā |</span>                    <span class="verse-line">tatra sarvaiḥ pratīyeta śabdaḥ saṃskriyate yadi ||</span></li>
        <li id="v6,53"><span class="verse-number">6.53</span><span class="verse-line">nirbhāgasya vibhor na syād ekadeśe hi saṃskriyā |</span>                    <span class="verse-line">na cāsyādhārabhedena saṃskāraniyamo bhavet ||</span></li>
        <li id="v6,54"><span class="verse-number">6.54</span><span class="verse-line">yataḥ śabdo nirādhāro vyomātmādivad eva ca |</span>                    <span class="verse-line">athāpy ākāśam ādhāras tatrānavayave 'sati ||</span></li>
        <li id="v6,55"><span class="verse-number">6.55</span><span class="verse-line">na syāt pradeśasaṃskāraḥ, <span class="pb" data-page="527">&lt;527&gt;</span>  kṛtsnaśabdamater api |</span>                    <span class="verse-line">na hi sāmastyarūpeṇa yāvad vyoma vyavasthitaḥ ||</span></li>
        <li id="v6,56"><span class="verse-number">6.56</span><span class="verse-line">śaktyate sakalo boddhum ekadeśena saṃskṛtaḥ |</span>                    <span class="verse-line">ākāśaśrotrapakṣe ca vibhutvāt prāptitulyatā ||</span></li>
        <li id="v6,57"><span class="verse-number">6.57</span><span class="verse-line">dūrabhāve 'pi śabdānām iti jñānaṃ prasajyate |</span>                    <span class="verse-line">śrotrasya caivam ekatvaṃ sarvaprāṇabhṛtāṃ bhavet ||</span></li>
        <li id="v6,58"><span class="verse-number">6.58</span><span class="verse-line">tenaikaśrutivelāyāṃ śṛṇuyuḥ sarva eva te |</span>                    <span class="verse-line">tasyānavayavatvāc ca na dharmādharmasaṃskṛtaḥ ||</span></li>
        <li id="v6,59"><span class="verse-number">6.59</span><span class="verse-line">nabhodeśo bhavec chrotraṃ vyavasthādvayasiddhayate |</span>                    <span class="verse-line">vaiśeṣikādisiddhānteṣv evaṃ tāvat prasajyate ||</span></li>
        <li id="v6,60"><span class="verse-number">6.60</span><span class="verse-line">kāpile 'pi vibhutvena śrotrāder iyam eva dik |</span>                    <span class="verse-line">sakṛc ca saṃskṛtaṃ śrotraṃ sarvaśabdān prabodhayet ||</span></li>
        <li id="v6,61"><span class="verse-number">6.61</span><span class="verse-line">ghaṭāyonmīlitaṃ cakṣuḥ paṭaṃ na hi na budhyate |<span class="pb" data-page="528">&lt;528&gt;</span></span>                    <span class="verse-line">etad eva prasaṅktavyaṃ viṣayasyāpi saṃskṛtau ||</span></li>
        <li id="v6,62"><span class="verse-number">6.62</span><span class="verse-line">samānadeśavartitvāt saṃskāro 'py aviśeṣataḥ |</span>                    <span class="verse-line">sthiravāyvapanītyā ca saṃskāro 'sya bhavan bhavet ||</span></li>
        <li id="v6,63"><span class="verse-number">6.63</span><span class="verse-line">dṛṣṭaṃ vāvaraṇāpāye taddeśānyopalambhanam |</span>                    <span class="verse-line">saṃskṛtāsaṃskṛtatve ca śabdaikatve na siddhyataḥ ||</span></li>
        <li id="v6,64"><span class="verse-number">6.64</span><span class="verse-line">ekāvasthābhyupeto vā sarvair jñāyeta vā na vā |</span>                    <span class="verse-line">pratyekābhihitā doṣāḥ syur dvayor api saṃskṛtau ||</span></li>
        <li id="v6,65"><span class="verse-number">6.65</span><span class="verse-line">tena prādeśikaṃ jñānaṃ na kṛtatvād vinā bhaved |</span>                    <span class="verse-line">uttaraṃ śrotrasaṃskārād bhāṣyakāreṇa varṇitam ||</span></li>
        <li id="v6,66"><span class="verse-number">6.66</span><span class="verse-line">tadbhedāt śrutibhedaś ca pratiśrotṛ vyavasthitaḥ |</span>                    <span class="verse-line">nāvaśyaṃ śrotram ākāśam asmābhiś cābhyupeyate ||</span></li>
        <li id="v6,67"><span class="verse-number">6.67</span><span class="verse-line">na cānavayavaṃ vyoma jainasāṃkhyaniṣedhataḥ |<span class="pb" data-page="529">&lt;529&gt;</span></span>                    <span class="verse-line">tenākāśaikadeśo vā yad vā vastvantaraṃ bhavet ||</span></li>
        <li id="v6,68"><span class="verse-number">6.68</span><span class="verse-line">kāryārthāpattigamyaṃ naḥ śrotraṃ pratinaraṃ sthiram |</span>                    <span class="verse-line">yady api vyāpi caikaṃ ca tathāpi dhvanisaṃskṛtiḥ ||</span></li>
        <li id="v6,69"><span class="verse-number">6.69</span><span class="verse-line">adhiṣṭhāneṣu sā yasya tacchabdaṃ pratipatsyate |</span>                    <span class="verse-line">athāpīndriyasaṃskāraḥ so 'py adhiṣṭhānadeśataḥ ||</span></li>
        <li id="v6,70"><span class="verse-number">6.70</span><span class="verse-line">śabdaṃ na śroṣyati śrotraṃ tenāsaṃskṛtaśaṣkuli |</span>                    <span class="verse-line">aprāptakarṇadeśatvād dhvaner na śrotrasaṃskriyā ||</span></li>
        <li id="v6,71"><span class="verse-number">6.71</span><span class="verse-line">ato 'dhiṣṭhānabhedena saṃskāraniyamasthitiḥ |</span>                    <span class="verse-line">nanv ekasminn adhiṣṭhāne labdhasaṃskāram indriyam ||</span></li>
        <li id="v6,72"><span class="verse-number">6.72</span><span class="verse-line">bodhakaṃ sarvadeheṣu syād ekendriyavādinaḥ |</span>                    <span class="verse-line">puṃsā dehapradeśeṣu vijñānotpattir iṣyate ||</span></li>
        <li id="v6,73"><span class="verse-number">6.73</span><span class="verse-line">tena pradhānavaideśyād viguṇā sā tu saṃskṛtiḥ |<span class="pb" data-page="530">&lt;530&gt;</span></span>                    <span class="verse-line">niṣpradeśo 'pi cātmā naḥ kārtsnyena ca vidann api ||</span></li>
        <li id="v6,74"><span class="verse-number">6.74</span><span class="verse-line">śarīra eva gṛhṇātīty evam ukte na dṛṣyati |</span>                    <span class="verse-line">ekatve 'pi yathākāśaṃ dravyaiḥ sāvayavaiḥ pṛthak ||</span></li>
        <li id="v6,75"><span class="verse-number">6.75</span><span class="verse-line">saṃsargabhedaṃ labhate saṃskārāsaṃskṛto tathā |</span>                    <span class="verse-line">vyomno 'navayavavyāptisadbhāve 'pi bhuviṣṭhitān ||</span></li>
        <li id="v6,76"><span class="verse-number">6.76</span><span class="verse-line">dvyāśrayatvaṃ na saṃsargo ghaṭādīnanurudhyate |</span>                    <span class="verse-line">bādhiryādivyavasthānam anenaiva ca hetunā ||</span></li>
        <li id="v6,77"><span class="verse-number">6.77</span><span class="verse-line">tadevābhogyam anyasya dharmādharmavaśīkṛtam |</span>                    <span class="verse-line">yathā tatra vasann eva svāmitvād avaropitaḥ ||</span></li>
        <li id="v6,78"><span class="verse-number">6.78</span><span class="verse-line">na bhogaṃ labhate tadvadbadhiro 'nyatra śṛṇvati |<span class="pb" data-page="531">&lt;531&gt;</span></span>                    <span class="verse-line">śrotraśabdāśrayāṇāṃ ca na nāmāvayavāḥ svayam ||</span></li>
        <li id="v6,79"><span class="verse-number">6.79</span><span class="verse-line">na caikadeśavṛttitvaṃ tathāpy etan na duṣyati |</span>                    <span class="verse-line">vyañjakānāṃ hi vāyūnāṃ bhinnāvayavadeśatā ||</span></li>
        <li id="v6,80"><span class="verse-number">6.80</span><span class="verse-line">jātibhedaś ca tenaiva saṃskāro vyavatiṣṭhate |</span>                    <span class="verse-line">anyārthaṃ prerito vāyur yathā'nyaṃ na karotivaḥ ||</span></li>
        <li id="v6,81"><span class="verse-number">6.81</span><span class="verse-line">tathānyavarṇaṃ saṃskāraśakto nānyaṃ kariṣyati |</span>                    <span class="verse-line">anyais tālvādisaṃyogair varṇo nānyo yathaiva te ||</span></li>
        <li id="v6,82"><span class="verse-number">6.82</span><span class="verse-line">tathā dhvanyantarākṣepo na dhvanyantarasāribhiḥ |</span>                    <span class="verse-line">tasmād utpattyabhivyaktyoḥ kāryārthāpattitaḥ samaḥ ||</span></li>
        <li id="v6,83"><span class="verse-number">6.83</span><span class="verse-line">sāmarthyabhedaḥ sarvatra, <span class="pb" data-page="532">&lt;532&gt;</span>  syāt prayatnavivakṣayoḥ |</span>                    <span class="verse-line">viṣayasyāpi saṃskāre tenaikasyaiva saṃskṛtiḥ ||</span></li>
        <li id="v6,84"><span class="verse-number">6.84</span><span class="verse-line">naraiḥ sāmarthyabhedāc ca na sarvair avagamyate |</span>                    <span class="verse-line">yathaivotpadyamāno 'yaṃ na sarvair avagamyate ||</span></li>
        <li id="v6,85"><span class="verse-number">6.85</span><span class="verse-line">digdeśādivibhāgena sarvān prati bhavann api |</span>                    <span class="verse-line">tathaiva yatsamīpasthair nādaiḥ syād yasya saṃskṛtiḥ ||</span></li>
        <li id="v6,86"><span class="verse-number">6.86</span><span class="verse-line">tair eva śrūyate śabdo na dūrasthaiḥ kathañ cana |</span>                    <span class="verse-line">dvayasaṃskārapakṣe tu mṛṣā doṣadvaye vacaḥ ||</span></li>
        <li id="v6,87"><span class="verse-number">6.87</span><span class="verse-line">yenānyataravaikalyāt sarvaiḥ sarvo na gṛhyate |</span>                    <span class="verse-line">sarvalokaprasiddhāṃ ca vivakṣānusṛtāṃ śrutim ||</span></li>
        <li id="v6,88"><span class="verse-number">6.88</span><span class="verse-line">anugacchadibhir ekāntāt kāryo mārgaḥ parokṣakaiḥ |<span class="pb" data-page="533">&lt;533&gt;</span></span>                    <span class="verse-line">tatra ye tāvad icchanti prāksaṃyogavibhāgataḥ ||</span></li>
        <li id="v6,89"><span class="verse-number">6.89</span><span class="verse-line">śabda utpadyate tasmād anyas tatsadṛśaḥ punaḥ |</span>                    <span class="verse-line">tadanantaradeśe 'nyas tādṛganyas tataḥ paraḥ ||</span></li>
        <li id="v6,90"><span class="verse-number">6.90</span><span class="verse-line">vīcītaraṅgavṛttyaivam antyaḥ śrotreṇa gṛhyate |</span>                    <span class="verse-line">adṛṣṭakalpanā tasmin pakṣe bahvī prasajyate ||</span></li>
        <li id="v6,91"><span class="verse-number">6.91</span><span class="verse-line">śabdabhede na tāvan naḥ prajñābhedaḥ pravarttate |</span>                    <span class="verse-line">ārambhakatvaṃ śabdasya niṣkriyasyāpramāṇakam ||</span></li>
        <li id="v6,92"><span class="verse-number">6.92</span><span class="verse-line">deśāntaragataṃ kārya nāmūrtasyābhighnataḥ |</span>                    <span class="verse-line">deśeyattānimittaṃ ca nārambhaniyamaṃ prati ||</span></li>
        <li id="v6,93"><span class="verse-number">6.93</span><span class="verse-line">na ca diṅniyame hetur anuvātagates tathā |</span>                    <span class="verse-line">sadṛśaṃ vā sajātiṃ vā karotīti ca duṣkaram ||</span></li>
        <li id="v6,94"><span class="verse-number">6.94</span><span class="verse-line">ārambhasarvadikkatve na ca hetuḥ pratīyate |<span class="pb" data-page="534">&lt;534&gt;</span></span>                    <span class="verse-line">niranvayair vinaśyadbhir na cātyantāsatāṃ kriyā ||</span></li>
        <li id="v6,95"><span class="verse-number">6.95</span><span class="verse-line">jñānasantānavaccaiṣāṃ santāno nāvakalpate |</span>                    <span class="verse-line">vegavatsakriyatvābhyāṃ taraṅgāṇāṃ tu yujyate ||</span></li>
        <li id="v6,96"><span class="verse-number">6.96</span><span class="verse-line">kāryadeśāntarārambho yāvadvegaṃ ca tatkriyā |</span>                    <span class="verse-line">ārambhapratibandho 'sya na ca kuḍyādibhibhaṃvet ||</span></li>
        <li id="v6,97"><span class="verse-number">6.97</span><span class="verse-line">na hy asūrttasya sadbhāvo sūrtamadhye vihanyate |</span>                    <span class="verse-line">na ca kuḍyādibhir vyoma nāśyate sāryate 'pi vā ||</span></li>
        <li id="v6,98"><span class="verse-number">6.98</span><span class="verse-line">na tirodhīyate tasmāt kuḍyamadhye 'pi tad dhruvam |</span>                    <span class="verse-line">ākāśaṃ tatra na syāc cet kuḍyasthānaṃ virudhyate ||</span></li>
        <li id="v6,99"><span class="verse-number">6.99</span><span class="verse-line">tan madhyāvayavānāṃ ca, na hi tiṣṭhati te ghane |</span>                    <span class="verse-line">athāvṛtyātmakadravyasaṃyogarahitaṃ nabhaḥ ||</span></li>
        <li id="v6,100"><span class="verse-number">6.100</span><span class="verse-line">śabdotpādaṃ bibhartīti tatra nyāyo na kaś cana |<span class="pb" data-page="535">&lt;535&gt;</span></span>                    <span class="verse-line">anyathāpy upapannatvāt nārthāpattyaitad iṣyate ||</span></li>
        <li id="v6,101"><span class="verse-number">6.101</span><span class="verse-line">na pramāṇāntaraṃ ceyaṃ pramāṇadvayavādinām |</span>                    <span class="verse-line">sambandhānupalabdheś ca nānumānena kalpanā ||</span></li>
        <li id="v6,102"><span class="verse-number">6.102</span><span class="verse-line">brūyāt sāmānyadṛṣṭaṃ ced, bhaved dhetor viruddhatā |</span>                    <span class="verse-line">sajātīyakaraḥ śabdo guṇatvāc cendriyādivat ||</span></li>
        <li id="v6,103"><span class="verse-number">6.103</span><span class="verse-line">aśabdārambhakas tadvat syād adeśāntare tathā |</span>                    <span class="verse-line">yatra hy avayavā deśe paṭādīnāṃ vyavasthitāḥ ||</span></li>
        <li id="v6,104"><span class="verse-number">6.104</span><span class="verse-line">tatraiva tadguṇāḥ sarve tadārabdho 'vayavy api |</span>                    <span class="verse-line">tadguṇāś cāpi taddeśās tenaiṣām ekadeśatā ||</span></li>
        <li id="v6,105"><span class="verse-number">6.105</span><span class="verse-line">tadvadādyā pṛthagdeśāḥ śabdāḥ sarve bhavanti hi |</span>                    <span class="verse-line">śabdaṃ nārabhate śabdaḥ śabdatvād antyaśabdavat ||</span></li>
        <li id="v6,106"><span class="verse-number">6.106</span><span class="verse-line">evaṃ vibhāgasaṃyogau tadbhāvād antyayogavat |</span>                    <span class="verse-line">jainakāpilanirdiṣṭaṃ śabdaśrotrādisarpaṇam ||</span></li>
        <li id="v6,107"><span class="verse-number">6.107</span><span class="verse-line">sādhīyo 'smāt, <span class="pb" data-page="536">&lt;536&gt;</span>  tad apy atra yuktyā naivāvatiṣṭhate |</span>                    <span class="verse-line">śabdasyāgamanaṃ tāvad adṛṣṭaṃ parikalpitam ||</span></li>
        <li id="v6,108"><span class="verse-number">6.108</span><span class="verse-line">mūrtisparśādimattvaṃ ca teṣām abhibhavaḥ satām |</span>                    <span class="verse-line">tvagagrāhyatvam anye ca bhāgāḥ sūkṣmāḥ prakīrtitāḥ ||</span></li>
        <li id="v6,109"><span class="verse-number">6.109</span><span class="verse-line">teṣām adṛśyamānānāṃ kathaṃ ca racanākramaḥ |</span>                    <span class="verse-line">kīdṛśād racanābhedād varṇabhedaś ca jāyate ||</span></li>
        <li id="v6,110"><span class="verse-number">6.110</span><span class="verse-line">dravatvena vinā caiṣāṃ saṃśleṣaḥ kathyate katham |</span>                    <span class="verse-line">āgacchatāṃ ca viśleṣo na bhaved vāyunā katham ||</span></li>
        <li id="v6,111"><span class="verse-number">6.111</span><span class="verse-line">laghavo 'vayavā hy ete nibaddhā na ca kena cit |</span>                    <span class="verse-line">vṛkṣādyabhihatānāṃ ca viśleṣo loṣṭavad bhavet ||</span></li>
        <li id="v6,112"><span class="verse-number">6.112</span><span class="verse-line">ekaśrotrapraveśe ca nānyeṣāṃ syāt punaḥ śrutiḥ |</span>                    <span class="verse-line">na cāvāntaravarṇānāṃ nānātvasyāsti kāraṇam ||</span></li>
        <li id="v6,113"><span class="verse-number">6.113</span><span class="verse-line">na caikasyaiva sarvāsu gamanaṃ dikṣu yujyate |<span class="pb" data-page="537">&lt;537&gt;</span></span>                    <span class="verse-line">śrotrāgamanapakṣe ca, tan na, vṛttiś ca gacchati ||</span></li>
        <li id="v6,114"><span class="verse-number">6.114</span><span class="verse-line">tadadṛṣṭadvayaṃ tasya, dūrasthena ca vikriyā |</span>                    <span class="verse-line">prāptiḥ sarvagatatvāc cet, tulyā dūragateṣv api ||</span></li>
        <li id="v6,115"><span class="verse-number">6.115</span><span class="verse-line">vikriyāvikriye tatra sarvaiḥ syātāṃ na bhedataḥ |</span>                    <span class="verse-line">asambaddhavikāritvam apīṣṭaṃ tatra pūrvavat ||</span></li>
        <li id="v6,116"><span class="verse-number">6.116</span><span class="verse-line">asambandhasamānatve nāsanno hi viśiṣyate |</span>                    <span class="verse-line">amūrtā śrotravṛttiś ca na mūrtena vihanyate ||</span></li>
        <li id="v6,117"><span class="verse-number">6.117</span><span class="verse-line">tatra vyavahitaḥ śabdaḥ kimarthaṃ nopalabhyate |<span class="pb" data-page="538">&lt;538&gt;</span></span>                    <span class="verse-line">śrtotrasya vikriyāyāṃ ca neyattāyā niyāmakam ||</span></li>
        <li id="v6,118"><span class="verse-number">6.118</span><span class="verse-line">nānuvātādibhis tasya vṛtteś ca preraṇaṃ bhavet |</span>                    <span class="verse-line">anuvātaṃ vihanyeta, prativātaṃ ca sā vrajet ||</span></li>
        <li id="v6,119"><span class="verse-number">6.119</span><span class="verse-line">tadgataṃ hy anuvātatvaṃ syān na śabdagataṃ tadā |</span>                    <span class="verse-line">yeṣāṃ tv aprāpta evāyaṃ śabdaḥ śrotreṇa gṛhyate ||</span></li>
        <li id="v6,120"><span class="verse-number">6.120</span><span class="verse-line">teṣām aprāptitulyatvaṃ dūravyavahitādiṣu |</span>                    <span class="verse-line">tatra dūrasamīpasthagrahaṇāgrahaṇe same ||</span></li>
        <li id="v6,121"><span class="verse-number">6.121</span><span class="verse-line">syātāṃ na ca kramo nāpi tīvramandādisambhavaḥ |</span>                    <span class="verse-line">tasmāc chrotriyadṛṣṭāpi kalpaneyaṃ parīkṣyatām ||</span></li>
        <li id="v6,122"><span class="verse-number">6.122</span><span class="verse-line">prayatnābhihato vāyuḥ koṣṭhyo yātītyasaṃśayam |</span>                    <span class="verse-line">sa saṃyogavibhāgau ca tālvāder anurudhyate ||</span></li>
        <li id="v6,123"><span class="verse-number">6.123</span><span class="verse-line">vegavattvāc ca so 'vaśyaṃ yāvad vegaṃ pratiṣṭhate |</span>                    <span class="verse-line">tasyātmavayavānāṃ ca stimitena ca vāyunā ||</span></li>
        <li id="v6,124"><span class="verse-number">6.124</span><span class="verse-line">saṃyogā viprayogāś ca jāyante gamanād dhruvam |<span class="pb" data-page="539">&lt;539&gt;</span></span>                    <span class="verse-line">karṇavyomani sa prāptaḥ śaktiṃ śrotre niyacchati ||</span></li>
        <li id="v6,125"><span class="verse-number">6.125</span><span class="verse-line">tadbhāve śabdabodhāc ca saṃskāro 'dṛṣṭa iṣyate |</span>                    <span class="verse-line">utpattiśaktivat so 'pīty adhikaṃ no na kiñ cana ||</span></li>
        <li id="v6,126"><span class="verse-number">6.126</span><span class="verse-line">tathaiva tadviśeṣo 'pi viśiṣṭagrahaṇād bhavet |</span>                    <span class="verse-line">śabdotpatter niṣiddhatvād anyathānupapattitaḥ ||</span></li>
        <li id="v6,127"><span class="verse-number">6.127</span><span class="verse-line">viśiṣṭasaṃskṛter janma dhvanibhyo 'dhyavasīyate |</span>                    <span class="verse-line">tadbhāvabhāvitā cātra śaktyastitvā'vavodhinī ||</span></li>
        <li id="v6,128"><span class="verse-number">6.128</span><span class="verse-line">śrotraśaktivad eveṣṭā, buddhis tatra hi saṃhṛtā |<span class="pb" data-page="540">&lt;540&gt;</span></span>                    <span class="verse-line">kuḍyādipratibandho 'pi yujyate mātariśvanaḥ ||</span></li>
        <li id="v6,129"><span class="verse-number">6.129</span><span class="verse-line">śrotradeśābhighāte 'pi tena tīvrapravartinā |</span>                    <span class="verse-line">tasya ca kramavartitvāt kṣayi vegātmasaṃpadaḥ ||</span></li>
        <li id="v6,130"><span class="verse-number">6.130</span><span class="verse-line">saṃskārakramatīvratvamandatādinimittatā |</span>                    <span class="verse-line">imam eva ca saṃskāraṃ śabdagrahaṇakāraṇam ||</span></li>
        <li id="v6,131"><span class="verse-number">6.131</span><span class="verse-line">ke cit tu paṇḍitam manyāḥ śrotram ity abhimanvate |</span>                    <span class="verse-line">saṃjñāsañcāraṇāc caiṣāṃ bahumānaḥ svacetasi ||</span></li>
        <li id="v6,132"><span class="verse-number">6.132</span><span class="verse-line">mudhaiṣāṃ bahumāno 'yaṃ vastvanutpādya kiñ cana |</span>                    <span class="verse-line">dhvanijanyād dhi saṃskārāc chrotraṃ nānyat pradarśitam ||</span></li>
        <li id="v6,133"><span class="verse-number">6.133</span><span class="verse-line">taṃ muktvā śrotraśabdena kiṃ dṛṣṭam adhikaṃ ca taiḥ |</span>                    <span class="verse-line">evañ jātīyakān arthān phalena pratipāditān ||</span></li>
        <li id="v6,134"><span class="verse-number">6.134</span><span class="verse-line">lokaḥ saṃskāraśabdena sāmānyenaiva jalpati |</span>                    <span class="verse-line">śrotraśabdo viśeṣeṇa tatrāvijñātasaṅgatiḥ ||</span></li>
        <li id="v6,135"><span class="verse-number">6.135</span><span class="verse-line">siddhaṃ svārthaṃ parityajya nābhidhānena vartate |<span class="pb" data-page="541">&lt;541&gt;</span></span>                    <span class="verse-line">ādāvaparibhāṣyatvaṃ bhāṣyakāro yadabravīt ||</span></li>
        <li id="v6,136"><span class="verse-number">6.136</span><span class="verse-line">padārtheṣu bhavet teṣāṃ tadatikramaṇaṃ phalam |</span>                    <span class="verse-line">saṃskāravyatirikte ca sarvalokasya vastuni ||</span></li>
        <li id="v6,137"><span class="verse-number">6.137</span><span class="verse-line">śrotraśabdaḥ prasiddhaḥ san svāc chandyenāpanīyate |</span>                    <span class="verse-line">indriyāṇām abhivyaktir garbhasthasyaiva dehinaḥ ||</span></li>
        <li id="v6,138"><span class="verse-number">6.138</span><span class="verse-line">prākkāryād āgamaiḥ siddhā tatpradveṣeṇa laṅghyate |</span>                    <span class="verse-line">na ca śabdārthasambandhaḥ kartuṃ yogyaḥ kathañ cana ||</span></li>
        <li id="v6,139"><span class="verse-number">6.139</span><span class="verse-line">kṣaṇikaśrotrapakṣe ca so 'vaśyaṃ kṛtako bhavet |</span>                    <span class="verse-line">saṃskāre tulyam etac cet, na saṃskārāntarasthiteḥ ||</span></li>
        <li id="v6,140"><span class="verse-number">6.140</span><span class="verse-line">saṃskāraśabdavācyā hi ke cid varṣaśatāny api |</span>                    <span class="verse-line">dhriyante tena tacchabdasambandho na vinaśyati ||<span class="pb" data-page="542">&lt;542&gt;</span></span></li>
        <li id="v6,141"><span class="verse-number">6.141</span><span class="verse-line">śrotraśabdaḥ punaḥ pūrva saṃskārād uttaratra tu |</span>                    <span class="verse-line">ekadeśanibaddhe hi sarvadārthe pratiṣṭhitaḥ ||</span></li>
        <li id="v6,142"><span class="verse-number">6.142</span><span class="verse-line">śakyaṃ ca ghriyamāṇatvam indriyatvāt tvagāditvat |</span>                    <span class="verse-line">vaktuṃ śrotrasya tenātra kṣaṇikotpattyasambhavaḥ ||</span></li>
        <li id="v6,143"><span class="verse-number">6.143</span><span class="verse-line">yadi ca dhvanisasamparkāc chrotram evopajāyate |</span>                    <span class="verse-line">badhirasyāpi tajjanma kimarthaṃ nopalabhyate ||</span></li>
        <li id="v6,144"><span class="verse-number">6.144</span><span class="verse-line">yad yasya nāsti tat tasya sutarāṃ jananakṣamam |</span>                    <span class="verse-line">tasmād apekṣitaṃ śrotraṃ badhirasyāpi jāyatām ||</span></li>
        <li id="v6,145"><span class="verse-number">6.145</span><span class="verse-line">saṃskāre 'py aviśiṣṭaṃ cet, nāsāv upahatendriye |</span>                    <span class="verse-line">śrotramācchāditaṃ doṣaiḥ saṃskartuṃ dhvanayo 'kṣamāḥ ||<span class="pb" data-page="543">&lt;543&gt;</span></span></li>
        <li id="v6,146"><span class="verse-number">6.146</span><span class="verse-line">utpadyamānapakṣe tu na kiñ cit pratibandhanam |</span>                    <span class="verse-line">śrotram ākāśadeśaṃ ca bhautikendriyavādinaḥ ||</span></li>
        <li id="v6,147"><span class="verse-number">6.147</span><span class="verse-line">yamāhus tasya sadbhāvaḥ prāgdhvaneḥ kena vāryate |</span>                    <span class="verse-line">siddhasya ca padārthasya yānyataḥ kāryaṃ yogyatā ||</span></li>
        <li id="v6,148"><span class="verse-number">6.148</span><span class="verse-line">saṃskāraśabdavācyatvāt sā yuktyā vāryate kayā |</span>                    <span class="verse-line">lokāgamaprasiddheṣu padārtheṣv anyathā vacaḥ ||</span></li>
        <li id="v6,149"><span class="verse-number">6.149</span><span class="verse-line">tanmudhākhedakāri syād goviṣāṇāśanopamam |</span>                    <span class="verse-line">yadi tv avaśyaṃ kartavyastārkikoktiviparyayaḥ ||</span></li>
        <li id="v6,150"><span class="verse-number">6.150</span><span class="verse-line">tato vedānusāreṇa kāryā dikśrotratāmatiḥ |</span>                    <span class="verse-line">diśaḥ śrotram iti hy etat pralayeṣv abhidhīyate ||</span></li>
        <li id="v6,151"><span class="verse-number">6.151</span><span class="verse-line">tac ca prakṛtigāmitvavacanaṃ cakṣurādivat |</span>                    <span class="verse-line">sūryam asya tathā cakṣuruktaṃ gamayatād iti ||</span></li>
        <li id="v6,152"><span class="verse-number">6.152</span><span class="verse-line">tejaḥ prakṛtivijñānaṃ tathā śrotraṃ digātmakam |<span class="pb" data-page="544">&lt;544&gt;</span></span>                    <span class="verse-line">dik ca sarvaṃgataukā ca yāvad vyoma vyavasthitā ||</span></li>
        <li id="v6,153"><span class="verse-number">6.153</span><span class="verse-line">karṇacchidraparicchannā śrtotram ākāśadeśavat |</span>                    <span class="verse-line">yāvāṃś ca kaṇabhugnyāyo nabhobhāgaprakalpane ||</span></li>
        <li id="v6,154"><span class="verse-number">6.154</span><span class="verse-line">digbhāge tu samasto 'sau, āgamāt tu viśiṣyate |</span>                    <span class="verse-line">tasmād digdravyabhāgo yaḥ puṇyāpuṇyavaśīkṛtaḥ ||</span></li>
        <li id="v6,155"><span class="verse-number">6.155</span><span class="verse-line">karṇacchidraparicchinnaḥ śrotraṃ saṃskriyate ca saḥ |</span>                    <span class="verse-line">tasmāt svato 'navasthānaṃ parastādity asiddhatā ||</span></li>
        <li id="v6,156"><span class="verse-number">6.156</span><span class="verse-line">pratyayasyānavasthānaṃ vyomny api sthagite 'sti naḥ |</span>                    <span class="verse-line">na ca tasmin vināśitvaṃ dravye 'dravyātmake sati ||</span></li>
        <li id="v6,157"><span class="verse-number">6.157</span><span class="verse-line">tatrānumānabuddhiś cet, śabde 'py astīti gamyatām |<span class="pb" data-page="545">&lt;545&gt;</span></span>                    <span class="verse-line">karoter yac ca karmatvāt kṛtakatvam udāhṛtam ||</span></li>
        <li id="v6,158"><span class="verse-number">6.158</span><span class="verse-line">arthas tāvadasiddho 'yam abhidhānam athocyate |</span>                    <span class="verse-line">tatrāpi vyabhicāritvaṃ tatkriyājanmavādinaḥ ||</span></li>
        <li id="v6,159"><span class="verse-number">6.159</span><span class="verse-line">gomayādāvatajjanye 'py eṣa śabdo hi dṛśyate |</span>                    <span class="verse-line">yathā kathañ cid iṣṭaṃ cet kāryatvaṃ gomayādiṣu ||</span></li>
        <li id="v6,160"><span class="verse-number">6.160</span><span class="verse-line">tathāpy ākāśamātratvaṃ kuruṣv ety atra dṛśyate |</span>                    <span class="verse-line">varaṇābhāvamātratvāt kāryam eveti cet, na tat ||</span></li>
        <li id="v6,161"><span class="verse-number">6.161</span><span class="verse-line">bauddhānām api nābhāvaḥ svayaṃsiddho hi janyate |</span>                    <span class="verse-line">mṛdāṃ deśāntaraprāptir vyāpāraphalam atra hi ||</span></li>
        <li id="v6,162"><span class="verse-number">6.162</span><span class="verse-line">anāvṛtyātmakaṃ vyoma nityam eva vyavasthitam |</span>                    <span class="verse-line">nityasya karaṇābhāvāt prayoge 'sminn athocyate ||</span></li>
        <li id="v6,163"><span class="verse-number">6.163</span><span class="verse-line">bhrāntatvaṃ gauṇatā veti śabde 'py evaṃ bhaviṣyati |<span class="pb" data-page="546">&lt;546&gt;</span></span>                    <span class="verse-line">prāgbhāgo yaḥ surāṣṭrāṇāṃ mālavānāṃ sa dakṣiṇaḥ ||</span></li>
        <li id="v6,164"><span class="verse-number">6.164</span><span class="verse-line">prāgbhāgaḥ punar etaṣāṃ teṣām uttarataḥ sthitaḥ |</span>                    <span class="verse-line">tena sūryoditer deśau bhinnāv ubhayavāsinām ||</span></li>
        <li id="v6,165"><span class="verse-number">6.165</span><span class="verse-line">dṛṣṭau saviturekatve 'py ato 'naikāntiko bhavet |</span>                    <span class="verse-line">paśyanty eke ca yaddeśāv udayās tamayau raveḥ ||</span></li>
        <li id="v6,166"><span class="verse-number">6.166</span><span class="verse-line">tāvatyevābhimanyante parastāt tannivāsinaḥ |</span>                    <span class="verse-line">na ca bhinnā nirīkṣyante tena nādityabhinnatā ||</span></li>
        <li id="v6,167"><span class="verse-number">6.167</span><span class="verse-line">madhyāhne sarvaṃ puṃsāṃ syād ekaṃ copari darśanam |</span>                    <span class="verse-line">yo yo gṛhītaḥ sarvasmāt purataḥ savitekṣyate ||</span></li>
        <li id="v6,168"><span class="verse-number">6.168</span><span class="verse-line">tadantarādhikātmā ca bhāti tenāgrataḥ sthitaḥ |</span>                    <span class="verse-line">viprakṛṣṭāntarāṇāṃ ca stokadeśe 'pi dṛśyate ||</span></li>
        <li id="v6,169"><span class="verse-number">6.169</span><span class="verse-line">siddhabhinnāgradeśānāṃ dūradeśasamānatā |<span class="pb" data-page="547">&lt;547&gt;</span></span>                    <span class="verse-line">tatrāpi viprakṛṣṭasya sannidhyadhyāsakāritā ||</span></li>
        <li id="v6,170"><span class="verse-number">6.170</span><span class="verse-line">deśabhrāntir bhavet puṃsāṃ tattaddeśam apaśyatām |</span>                    <span class="verse-line">śabde tu kiṃnimittaiṣā, tatrāpi vyāpitākṛtā ||</span></li>
        <li id="v6,171"><span class="verse-number">6.171</span><span class="verse-line">yo yo gṛhītaḥ sarvasmin deśe śabdo 'pi dṛśyate |</span>                    <span class="verse-line">na cāsyāvayavāḥ santi yena vartteta bhāgaśaḥ ||</span></li>
        <li id="v6,172"><span class="verse-number">6.172</span><span class="verse-line">śabdo varttata ity evam, tatra sarvātmakaś ca saḥ |</span>                    <span class="verse-line">vyañjakadhvanyadhīnatvāt taddeśe tu sa gṛhyate ||<span class="pb" data-page="548">&lt;548&gt;</span></span></li>
        <li id="v6,173"><span class="verse-number">6.173</span><span class="verse-line">na ca dhvanīnāṃ sāmarthyaṃ vyāptuṃ vyoma nirantaram |</span>                    <span class="verse-line">tenāvicchinnarūpeṇa nāsau sarvatra gṛhyate ||</span></li>
        <li id="v6,174"><span class="verse-number">6.174</span><span class="verse-line">dhvanīnāṃ bhinnadeśatvaṃ śrutis tatrānurudhyate |</span>                    <span class="verse-line">apūritāntarālatvād vicchedaś cāvasīyate ||</span></li>
        <li id="v6,175"><span class="verse-number">6.175</span><span class="verse-line">teṣāṃ cālpakadeśatvāc chabdasyāvibhutāmatiḥ |</span>                    <span class="verse-line">gatimadvegavattvābhyāṃ te cāyānti yato yataḥ ||</span></li>
        <li id="v6,176"><span class="verse-number">6.176</span><span class="verse-line">śrotā tatas tataḥ śabdamāyāntam iva manyate |</span>                    <span class="verse-line">sūryasya bhinnadeśatvaṃ nanv ekena na gṛhyate ||</span></li>
        <li id="v6,177"><span class="verse-number">6.177</span><span class="verse-line">na nāma sarvathā tāvad dṛṣṭāsyānekadeśatā |</span>                    <span class="verse-line">saviśeṣaṇahetuś cet tathāpi vyabhicāritā ||</span></li>
        <li id="v6,178"><span class="verse-number">6.178</span><span class="verse-line">dṛśyate bhinnadeśo 'yam ity eko 'pi hi buddhyate |<span class="pb" data-page="549">&lt;549&gt;</span></span>                    <span class="verse-line">jalapātreṣu caikena nānekaḥ savitekṣyate ||</span></li>
        <li id="v6,179"><span class="verse-number">6.179</span><span class="verse-line">yugapat, na ca bhedasya pramāṇaṃ tulyavedanāt |</span>                    <span class="verse-line">āhaikena nimittena pratipātraṃ pṛthak pṛthak ||</span></li>
        <li id="v6,180"><span class="verse-number">6.180</span><span class="verse-line">bhinnāni pratibimbāni jāyante yugapanmama |</span>                    <span class="verse-line">atra brūmo yadā tāvajjale saureṇa tejasā ||</span></li>
        <li id="v6,181"><span class="verse-number">6.181</span><span class="verse-line">sphuratā cākṣuṣaṃ tejaḥ pratisrotaḥ pravarttitam |</span>                    <span class="verse-line">svadeśa eva gṛhṇāti savitāram anekadhā ||</span></li>
        <li id="v6,182"><span class="verse-number">6.182</span><span class="verse-line">bhinnamūrtiṃ yathā pātraṃ tadāsyānekatā kutaḥ |</span>                    <span class="verse-line">īṣannimīlite 'ṅgulyā yathā cakṣuṣi dṛśyate ||</span></li>
        <li id="v6,183"><span class="verse-number">6.183</span><span class="verse-line">pṛthageko 'pi bhinnatvāc cakṣurvṛttes tathaiva naḥ |</span>                    <span class="verse-line">anye tu codayanty atra pratibimbodayaiṣiṇaḥ ||</span></li>
        <li id="v6,184"><span class="verse-number">6.184</span><span class="verse-line">sa eva cet pratīyeta kasmān nopari dṛśyate |</span>                    <span class="verse-line">kūpādiṣu kuto 'dhastāt pratibimbekṣaṇaṃ bhavet ||</span></li>
        <li id="v6,185"><span class="verse-number">6.185</span><span class="verse-line">prāṅmukho darpaṇaṃ paśyan syāc cet pratyaṅmukhaḥ katham |</span>                    <span class="verse-line">tatraiva bodhayed arthaṃ bahiryātaṃ yadindriyam ||</span></li>
        <li id="v6,186"><span class="verse-number">6.186</span><span class="verse-line">tata etad bhaved evaṃ śarīre tat tu bodhakam |<span class="pb" data-page="550">&lt;550&gt;</span></span>                    <span class="verse-line">apsūryadarśināṃ nityaṃ cakṣurdvedhā pravarttate ||</span></li>
        <li id="v6,187"><span class="verse-number">6.187</span><span class="verse-line">ekamūrdhvamadhastāc ca tatrordhvāṃśaprakāśitam |</span>                    <span class="verse-line">adhiṣṭhānānṛjusthatvān nātmā sūryaṃ prapadyate ||</span></li>
        <li id="v6,188"><span class="verse-number">6.188</span><span class="verse-line">pāramparyārpitaṃ santamavāgvṛttyā tu budhyate |</span>                    <span class="verse-line">ūrdhvavṛttes tadekatvādavāgiva ca manyate ||</span></li>
        <li id="v6,189"><span class="verse-number">6.189</span><span class="verse-line">adhastād eva tenārkaḥ, sāntarālaḥ pratīyate |</span>                    <span class="verse-line">evaṃ prāgbhūtayā vṛttyā pratyagvṛttisamarpitam ||</span></li>
        <li id="v6,190"><span class="verse-number">6.190</span><span class="verse-line">budhyamāno mukhaṃ bhrāntyā pratyagity avagacchati |</span>                    <span class="verse-line">anekadeśavṛttau vā saty api pratibimbake ||</span></li>
        <li id="v6,191"><span class="verse-number">6.191</span><span class="verse-line">samānabuddhigamyatvān nānātvaṃ naiva vidyate |<span class="pb" data-page="551">&lt;551&gt;</span></span>                    <span class="verse-line">vaktṛvaktrapradeśānāṃ bhinnatvād bhinnadeśatā ||</span></li>
        <li id="v6,192"><span class="verse-number">6.192</span><span class="verse-line">śrotrāgamanapakṣe syāt taddeśe tv ekadeśatā |</span>                    <span class="verse-line">adhiṣṭhānābahirvṛtter anyasmin saty apīndriye ||</span></li>
        <li id="v6,193"><span class="verse-number">6.193</span><span class="verse-line">taddeśāḥ karṇaśaṣkulyo gṛhyeran gamane sati |</span>                    <span class="verse-line">iyaṃ tu vaktranekatve śrotraikatve ca kalpanā ||</span></li>
        <li id="v6,194"><span class="verse-number">6.194</span><span class="verse-line">vaktaryekatra bhinneṣu śrtotṛṣu syād viparyayaḥ |</span>                    <span class="verse-line">tatra hi śrotradeśānāṃ bhinnatvād bhinnadeśatā ||</span></li>
        <li id="v6,195"><span class="verse-number">6.195</span><span class="verse-line">tadāgame tu vaktrekyādekadeśatvasambhavaḥ |<span class="pb" data-page="552">&lt;552&gt;</span></span>                    <span class="verse-line">dhvanyāgatyā yadi bhrāntir itaratrāpi sā samā ||</span></li>
        <li id="v6,196"><span class="verse-number">6.196</span><span class="verse-line">bhinnavyañjakatālvādideśabhedād bhaviṣyati |</span>                    <span class="verse-line">sūtreṇa yugapadbhāvaḥ śrotraikatvād udāhṛtaḥ ||</span></li>
        <li id="v6,197"><span class="verse-number">6.197</span><span class="verse-line">atas tadanusāreṇa yady apītyādikīrtanam |</span>                    <span class="verse-line">deśabhedena bhinnatvam ity etac cānumānikam ||</span></li>
        <li id="v6,198"><span class="verse-number">6.198</span><span class="verse-line">pratyakṣas tu sa eveti pratyayas tena bādhakaḥ |</span>                    <span class="verse-line">paryāyeṇa yathā caiko bhinnān deśān vrajann api ||</span></li>
        <li id="v6,199"><span class="verse-number">6.199</span><span class="verse-line">devadatto na bhidyeta tathā śabdo na bhidyate |</span>                    <span class="verse-line">jñātaikatvo yathaivāsau dṛśyamānaḥ punaḥ punaḥ ||<span class="pb" data-page="553">&lt;553&gt;</span></span></li>
        <li id="v6,200"><span class="verse-number">6.200</span><span class="verse-line">na bhinnaḥ kālabhedena tathā śabdo na deśataḥ |</span>                    <span class="verse-line">paryāyād avirodhaś ced, vyāpitvād api dṛśyatām ||</span></li>
        <li id="v6,201"><span class="verse-number">6.201</span><span class="verse-line">dṛṣṭasiddhau hi yo dharmaḥ sarvathā so 'bhyupeyate |</span>                    <span class="verse-line">varṇāntaravikāryatvād iti yoktā vināśitā ||</span></li>
        <li id="v6,202"><span class="verse-number">6.202</span><span class="verse-line">ukte ca hetusiddhyartha sādṛśyasmaraṇe punaḥ |</span>                    <span class="verse-line">tatra smṛter asiddhatvam, na hy evaṃ pāṇiner vacaḥ ||</span></li>
        <li id="v6,203"><span class="verse-number">6.203</span><span class="verse-line">ikārapariṇāmena yakāraḥ kriyatām iti |<span class="pb" data-page="554">&lt;554&gt;</span></span>                    <span class="verse-line">siddhe śabdārthasambandhe tacchāstraṃ hi pravarttate ||</span></li>
        <li id="v6,204"><span class="verse-number">6.204</span><span class="verse-line">prayoganiyamārthāya na caivaṃ siddhatā bhavet |</span>                    <span class="verse-line">bhinnaprasiddhayos tena dadhi dadhyeti śabdayoḥ ||</span></li>
        <li id="v6,205"><span class="verse-number">6.205</span><span class="verse-line">ācakṣāṇena sādhutvaṃ dadhītyautsargikaḥ kṛtaḥ |</span>                    <span class="verse-line">anvākhyātuṃ svarūpeṇa dadhyaśabdaṃ ca veditum ||</span></li>
        <li id="v6,206"><span class="verse-number">6.206</span><span class="verse-line">svaśāstre laghubodhārtham ekatvam iva darśitam |</span>                    <span class="verse-line">tatrāci parataḥ siddhaṃ dadhyaśabdaṃ nivarttayan ||</span></li>
        <li id="v6,207"><span class="verse-number">6.207</span><span class="verse-line">dadhīti śāstrataḥ prāptaḥ so 'yaṃ tenaiva vāryate |</span>                    <span class="verse-line">ikprayogaprasaṅge tu yaṇ sādhur iti gamyate ||</span></li>
        <li id="v6,208"><span class="verse-number">6.208</span><span class="verse-line">paramārthas tu naivāsmin vikāro 'bhūt kadā cana |</span>                    <span class="verse-line">kevalaṃ yat tu sādṛśyaṃ tadanaikāntikīkṛtam ||</span></li>
        <li id="v6,209"><span class="verse-number">6.209</span><span class="verse-line">kunde dadhyavikāre 'pi tatsādṛśyaṃ hi dṛśyate |<span class="pb" data-page="555">&lt;555&gt;</span></span>                    <span class="verse-line">nāsti sarvātmanā taccecchabde 'pi sthānamātrakam ||</span></li>
        <li id="v6,210"><span class="verse-number">6.210</span><span class="verse-line">tenaitayor asiddhatvāt mūlahetor asiddhatā |</span>                    <span class="verse-line">kāraṇānuvidhāyitvaṃ yac cālpatvamahattvayoḥ ||</span></li>
        <li id="v6,211"><span class="verse-number">6.211</span><span class="verse-line">tadasiddhaṃ na varṇo hi vardhate na padaṃ kva cit |</span>                    <span class="verse-line">varṇāntarajanau tāvat tatpadatvaṃ vihanyate ||</span></li>
        <li id="v6,212"><span class="verse-number">6.212</span><span class="verse-line">apadaṃ hi bhaved etad yadi vā syāt padāntaram |</span>                    <span class="verse-line">varṇo 'navayavatvāt tu vṛddhihrāsau na gacchati ||</span></li>
        <li id="v6,213"><span class="verse-number">6.213</span><span class="verse-line">vyomādivad ato 'siddhā vṛddhir asya svarūpataḥ |</span>                    <span class="verse-line">atha tādrūpyavijñānaṃ hetur ity abhidhīyate ||</span></li>
        <li id="v6,214"><span class="verse-number">6.214</span><span class="verse-line">tathāpi vyabhicāritvaṃ śabdatve 'pi hi tanmatiḥ |</span>                    <span class="verse-line">vyaktyalpatvamahattve ca yad yathānuvidhīyate ||</span></li>
        <li id="v6,215"><span class="verse-number">6.215</span><span class="verse-line">tathaivānuvidhānārthaṃ dhvanyalpatvamahattvayoḥ |</span>                    <span class="verse-line">vyaṅgyānāṃ caitadastīti loke 'py aikāntikaṃ na tat ||</span></li>
        <li id="v6,216"><span class="verse-number">6.216</span><span class="verse-line">darpaṇālpamahattve 'pi dṛśyate 'nupatanmukham |</span>                    <span class="verse-line">na syād avyaṅgyatā tasya tatkriyājanyatāpi vā ||</span></li>
        <li id="v6,217"><span class="verse-number">6.217</span><span class="verse-line">na cāsyoccāraṇādanyā vidyate janikā kriyā |<span class="pb" data-page="556">&lt;556&gt;</span></span>                    <span class="verse-line">yathā mahatyāṃ khātāyāṃ mṛdi vyomni mahattvadhīḥ ||</span></li>
        <li id="v6,218"><span class="verse-number">6.218</span><span class="verse-line">alpāyām alpadhīr evam atyantākṛtake sati |</span>                    <span class="verse-line">tenātraivaṃ paropādhiḥ śabdavṛddhau matibhramaḥ ||</span></li>
        <li id="v6,219"><span class="verse-number">6.219</span><span class="verse-line">na casyūlatvasūkṣmatve lakṣyete śabdavṛttinī |</span>                    <span class="verse-line">buddhitīvratvamandatve mahattvālpatvakalpanā ||</span></li>
        <li id="v6,220"><span class="verse-number">6.220</span><span class="verse-line">sā ca paṭvī bhavaty eva mahātejaḥprakāśite |</span>                    <span class="verse-line">mandaprakāśite mandā ghaṭādāv api sarvadā ||</span></li>
        <li id="v6,221"><span class="verse-number">6.221</span><span class="verse-line">evaṃ dīrghādayaḥ sarve dhvanidharmā iti sthitam |</span>                    <span class="verse-line">nādo vāyuguṇas tadvān vāyur vā yadi kalpyate ||</span></li>
        <li id="v6,222"><span class="verse-number">6.222</span><span class="verse-line">varṇānāṃ śrotragamyatvān na ca ye śrotragocarāḥ |</span>                    <span class="verse-line">tatrāvarṇātmakaḥ śabdaḥ śaṅkhādeḥ śrūyate katham ||</span></li>
        <li id="v6,223"><span class="verse-number">6.223</span><span class="verse-line">dhvanīnāṃ śrotragamyatvaṃ tasmāt ke cit pracakṣate |<span class="pb" data-page="557">&lt;557&gt;</span></span>                    <span class="verse-line">mārutapreritās te ca kurvanti śrotrasaṃskṛtim ||</span></li>
        <li id="v6,224"><span class="verse-number">6.224</span><span class="verse-line">varṇavyaktau ca dṛṣṭatvāt teṣāṃ nādṛṣṭakalpanā |</span>                    <span class="verse-line">anye tu varṇayanty atra pūrvoktadhvanivādinaḥ ||</span></li>
        <li id="v6,225"><span class="verse-number">6.225</span><span class="verse-line">marutām eva nānātvād ghoṣaśrutyupapādanam |</span>                    <span class="verse-line">tatra tālvādisaṃyogavibhāgaiḥ preritāḥ sphuṭam ||</span></li>
        <li id="v6,226"><span class="verse-number">6.226</span><span class="verse-line">vyañjanti varṇam anye tu śabdatvaṃ sarvavarṇabhāk |</span>                    <span class="verse-line">varṇasarvagatatvāt tu nāpadyeta nirāśrayam ||</span></li>
        <li id="v6,227"><span class="verse-number">6.227</span><span class="verse-line">na ca paryanuyogaḥ syāt kva varṇe vyaktir ity ayam |</span>                    <span class="verse-line">eta eva ca te pūrvam uktā bodhānuvarttinaḥ ||</span></li>
        <li id="v6,228"><span class="verse-number">6.228</span><span class="verse-line">yeṣāṃ pracayanānātvād vṛttibhedaḥ pratīyate |<span class="pb" data-page="558">&lt;558&gt;</span></span>                    <span class="verse-line">yad vā jātyantaraṃ santu sarvathā kāryahetukam ||</span></li>
        <li id="v6,229"><span class="verse-number">6.229</span><span class="verse-line">tvatpakṣavad dhvanīnāṃ naḥ śaktibhedaprakalpanam |</span>                    <span class="verse-line">darśanasya parārthatvaṃ yadi nāma pratīyate ||</span></li>
        <li id="v6,230"><span class="verse-number">6.230</span><span class="verse-line">śabdasya kim ihāyātaṃ yena nityo 'bhyupeyate |</span>                    <span class="verse-line">anityeṣv api dṛṣṭatvād dvīpajvālāghaṭādiṣu ||</span></li>
        <li id="v6,231"><span class="verse-number">6.231</span><span class="verse-line">parārthadarśanatvasya dharmatve 'pi na hetutā |</span>                    <span class="verse-line">vinā sādharmyadṛṣṭāntād viruddho vā bhaved ayam ||</span></li>
        <li id="v6,232"><span class="verse-number">6.232</span><span class="verse-line">nityānām aprayogitvam aṇūnām api daśyate |<span class="pb" data-page="559">&lt;559&gt;</span></span>                    <span class="verse-line">arthapratyāyanaṃ caiṣa janmanaiva kariṣyati ||</span></li>
        <li id="v6,233"><span class="verse-number">6.233</span><span class="verse-line">vināpi sthāsnurūpeṇa saṃyogādīn yathā kriyā |</span>                    <span class="verse-line">pūrvālocanam etasya bhūtasmṛtyā ca karmavat ||</span></li>
        <li id="v6,234"><span class="verse-number">6.234</span><span class="verse-line">tasmān na viniyojyatvāt prāgastitvaṃ ghaṭādivat |</span>                    <span class="verse-line">prakāśitaṃ yathā cārthaṃ tejasā kena cit purā ||</span></li>
        <li id="v6,235"><span class="verse-number">6.235</span><span class="verse-line">na vā bhūyopi buddhyante śabdād api tathā bhavet |</span>                    <span class="verse-line">darśanasya parārthatve yadasiddhyādi codyate ||</span></li>
        <li id="v6,236"><span class="verse-number">6.236</span><span class="verse-line">tatkāṣṭhadahano vahnirabdāhārthaṃ niyujyate |</span>                    <span class="verse-line">anumānaprayoge hi vaktum ityādi yujyate ||</span></li>
        <li id="v6,237"><span class="verse-number">6.237</span><span class="verse-line">arthāpattir iyaṃ coktā pakṣadharmādivarjitā |</span>                    <span class="verse-line">yadi nāśini nitye vā vināśiny eva vā bhavet ||</span></li>
        <li id="v6,238"><span class="verse-number">6.238</span><span class="verse-line">śabde vācakasāmarthyam, tato dūṣaṇam ucyatām |</span>                    <span class="verse-line">phalavad vyavahārāṅgabhūtārthapratyayāṅgatā ||</span></li>
        <li id="v6,239"><span class="verse-number">6.239</span><span class="verse-line">niṣphalatvena śabdasya yogyatvād avadhāryate |</span>                    <span class="verse-line">parīkṣyamāṇas tenāsya yuktyā nityavināśayoḥ ||<span class="pb" data-page="560">&lt;560&gt;</span></span></li>
        <li id="v6,240"><span class="verse-number">6.240</span><span class="verse-line">sa dharmo 'bhyupagantavyo yaḥ pradhānaṃ na bādhate |</span>                    <span class="verse-line">na hy aṅgāṅgānurodhena pradhānaphalabādhanam ||</span></li>
        <li id="v6,241"><span class="verse-number">6.241</span><span class="verse-line">yujyate, nāśipakṣe ca tadekāntāt prasajyate |</span>                    <span class="verse-line">na hy adṛṣṭārthasambandhaḥ śabdo bhavati vācakaḥ ||</span></li>
        <li id="v6,242"><span class="verse-number">6.242</span><span class="verse-line">tathā cet syād apūrvo 'pi sarvaḥ sarvaṃ prakāśayet |</span>                    <span class="verse-line">sambandhadarśanaṃ cāsya nānityasyopapadyate ||</span></li>
        <li id="v6,243"><span class="verse-number">6.243</span><span class="verse-line">sambandhajñānasiddhiś ced dhruvaṃ kālāntarasthitiḥ |</span>                    <span class="verse-line">anyasmin jñātasambandhe na cānyo vācako bhavet ||</span></li>
        <li id="v6,244"><span class="verse-number">6.244</span><span class="verse-line">gośabdejñātasambandhe nāśvaśabdo hi vācakaḥ |</span>                    <span class="verse-line">athānyo 'pi svabhāvena kaś cid evāvabodhakaḥ ||</span></li>
        <li id="v6,245"><span class="verse-number">6.245</span><span class="verse-line">tatrānibandhane na syāt ko 'sāv iti viniścayaḥ |</span>                    <span class="verse-line">yataḥ pratyaya ity evaṃ vyavahāro 'vakalpate ||<span class="pb" data-page="561">&lt;561&gt;</span></span></li>
        <li id="v6,246"><span class="verse-number">6.246</span><span class="verse-line">śrotāṇāṃ syād apītthaṃ tu vaktāṇāṃ nāvakalpate |</span>                    <span class="verse-line">ajñātvā kam asau śabdam ādāv eva vivakṣati ||</span></li>
        <li id="v6,247"><span class="verse-number">6.247</span><span class="verse-line">jānāti ced avaśyaṃ sa pūrvaṃ tenāvadhāritaḥ |</span>                    <span class="verse-line">tejaḥ pratyakṣaśeṣatvān na tattve 'pi prakāśakam ||</span></li>
        <li id="v6,248"><span class="verse-number">6.248</span><span class="verse-line">sadṛśatvāt pratītiś cet, taddvāreṇāpy avācakaḥ |</span>                    <span class="verse-line">kasya caikasya sādṛśyāt kalpyatāṃ vācako 'paraḥ ||</span></li>
        <li id="v6,249"><span class="verse-number">6.249</span><span class="verse-line">adṛṣṭasaṅgatitvena sarveṣāṃ tulyatā yataḥ |</span>                    <span class="verse-line">arthavān pūrvadṛṣṭaś cet, tasya tāvān kutaḥ kṣaṇaḥ ||</span></li>
        <li id="v6,250"><span class="verse-number">6.250</span><span class="verse-line">dvistrir vānupalabdho hi nārthavān sampratīyate |<span class="pb" data-page="562">&lt;562&gt;</span></span>                    <span class="verse-line">apratītānyaśabdānāṃ tatkāle 'sāv anarthakaḥ ||</span></li>
        <li id="v6,251"><span class="verse-number">6.251</span><span class="verse-line">sa evānyaśrutīnāṃ syād arthavān iti vismayaḥ |</span>                    <span class="verse-line">athāsya vidyamānā 'pi kaiś cid artho na gamyate ||</span></li>
        <li id="v6,252"><span class="verse-number">6.252</span><span class="verse-line">tattulyam uttarasyeti kiṃ sādṛśyena vācakaḥ |</span>                    <span class="verse-line">anarthakatvam asya syād arthānanyaśrutīn prati ||</span></li>
        <li id="v6,253"><span class="verse-number">6.253</span><span class="verse-line">pūrvasminn api tatsattvāt sarvānarthakatā bhavet |</span>                    <span class="verse-line">arthavatsadṛśatvena yo vā śrutavatāṃ mataḥ ||</span></li>
        <li id="v6,254"><span class="verse-number">6.254</span><span class="verse-line">mukhyo 'sāvaśrutīnāṃ syāt, tadekatve na yujyate |</span>                    <span class="verse-line">sambandhākaraṇe yuktis taduktam iti kathyate ||</span></li>
        <li id="v6,255"><span class="verse-number">6.255</span><span class="verse-line">śabdānityatvapakṣe 'pi viśeṣeṇa sa duṣkaraḥ |<span class="pb" data-page="563">&lt;563&gt;</span></span>                    <span class="verse-line">śabdaṃ tāvad anuccārya sambandhakaraṇaṃ kutaḥ ||</span></li>
        <li id="v6,256"><span class="verse-number">6.256</span><span class="verse-line">na coccāritaṣṭasya sambandhena prayojanam |</span>                    <span class="verse-line">tenāsambaddhya naṣṭatvāt pūrvas tāvad anarthakaḥ ||</span></li>
        <li id="v6,257"><span class="verse-number">6.257</span><span class="verse-line">uttaro 'kṛtasambandho vijñāyetārthavān katham |</span>                    <span class="verse-line">śabdoccāraṇasambandhakaraṇavyāvahārikāḥ ||</span></li>
        <li id="v6,258"><span class="verse-number">6.258</span><span class="verse-line">kriyāḥ kramasvabhāvatvāt kaḥ kuryād yugapat kva cit |</span>                    <span class="verse-line">deśakālādibhedānāṃ puṃsā śabdāntaraśruteḥ ||</span></li>
        <li id="v6,259"><span class="verse-number">6.259</span><span class="verse-line">pūrvaṃ kṛtrimasambandhe 'py ekaḥ śabdo na sidhyati |</span>                    <span class="verse-line">sambandhakathane 'py asya syād evaiṣā nirākṛtiḥ ||</span></li>
        <li id="v6,260"><span class="verse-number">6.260</span><span class="verse-line">naṣṭāsadvarttamāneṣu nākhyānasya hi sambhavaḥ |</span>                    <span class="verse-line">arthavān kataraḥ śabdaḥ śroturvaktrā ca kathyatām ||</span></li>
        <li id="v6,261"><span class="verse-number">6.261</span><span class="verse-line">yadā pūrvaśrutaṃ śabdaṃ nāsau śaknoti bhāṣitum |</span>                    <span class="verse-line">na tāvad arthavantaṃ sa bravīti sadṛśaṃ badet ||</span></li>
        <li id="v6,262"><span class="verse-number">6.262</span><span class="verse-line">nārthavatsadṛśaḥ śabdaḥ śrotus tatropapadyate |</span>                    <span class="verse-line">arthavadgrahaṇābhāvāt, <span class="pb" data-page="564">&lt;564&gt;</span>  na cāsāvarthavān svayam ||</span></li>
        <li id="v6,263"><span class="verse-number">6.263</span><span class="verse-line">vaktuḥ śrotṛtvavelāyām etad eva prasajyate |</span>                    <span class="verse-line">evaṃ ca sarvavaktāṇāṃ na śabdaḥ kvacidarthavān ||</span></li>
        <li id="v6,264"><span class="verse-number">6.264</span><span class="verse-line">bhaved yady api sambandhaḥ sargādau kasya cit kṛtaḥ |</span>                    <span class="verse-line">tasminn abuddhe naiva syād ekasmāt sadṛśe matiḥ ||</span></li>
        <li id="v6,265"><span class="verse-number">6.265</span><span class="verse-line">atha tatkālajaiḥ pumbhis tasmin śabde 'vadhārite |</span>                    <span class="verse-line">pravṛtter anumīyeta tatsādṛśyaparamparā ||</span></li>
        <li id="v6,266"><span class="verse-number">6.266</span><span class="verse-line">tatra sambandhamārgeṇa pūrvoktena prasajyate |</span>                    <span class="verse-line">smāryaṃ tanmūlasādṛśyaṃ tadadhīnārthaniścayāt ||</span></li>
        <li id="v6,267"><span class="verse-number">6.267</span><span class="verse-line">vastuny utpattibhinne ca dūrādārabhya kalpitam |</span>                    <span class="verse-line">stokastokaviśeṣeṇa sādṛśyaṃ viprakṛṣyate ||</span></li>
        <li id="v6,268"><span class="verse-number">6.268</span><span class="verse-line">svaravyañjanamātrādibhedāc chabde viśeṣataḥ |</span>                    <span class="verse-line">śālāmālā 'balāvelāśīletyādiprakalpanāt ||<span class="pb" data-page="565">&lt;565&gt;</span></span></li>
        <li id="v6,269"><span class="verse-number">6.269</span><span class="verse-line">sādṛśyāt pratipattau ca bhrāntijñānaṃ prasajyate |</span>                    <span class="verse-line">dhūme vṛṣṭe 'gnisambandhe bāṣpād iva kṛśānuṣīḥ ||</span></li>
        <li id="v6,270"><span class="verse-number">6.270</span><span class="verse-line">evam astv iti cet brūyān naitadbādhakavarjanāt |</span>                    <span class="verse-line">tāvatā siddham iti cet, śabdābhedo 'pi sidhyati ||</span></li>
        <li id="v6,271"><span class="verse-number">6.271</span><span class="verse-line">tathā bhinnam abhinnaṃ vā sādṛśyaṃ vyaktito bhavet |</span>                    <span class="verse-line">evam ekam anekaṃ vā nityaṃ vānityam eva vā ||</span></li>
        <li id="v6,272"><span class="verse-number">6.272</span><span class="verse-line">bhinnatvaikatvanityatve jātir eva prakalpyate |</span>                    <span class="verse-line">abhedānityanānātve pūrvoktenaiva tulyatā ||</span></li>
        <li id="v6,273"><span class="verse-number">6.273</span><span class="verse-line">vyaktyananyat tathaikaṃ ca sādṛśyaṃ nityam iṣyate |</span>                    <span class="verse-line">vyaktinityatvamāpannaṃ tathā saty asmadohitam ||</span></li>
        <li id="v6,274"><span class="verse-number">6.274</span><span class="verse-line">na cāvayavasāmānyarūpā sadṛśatā tava |</span>                    <span class="verse-line">varṇābhede hi sā sidhyen na cābhedas tvayeṣyate ||<span class="pb" data-page="566">&lt;566&gt;</span></span></li>
        <li id="v6,275"><span class="verse-number">6.275</span><span class="verse-line">gośabdatvādigatvādi pūrvam eva nirākṛtam |</span>                    <span class="verse-line">varṇavyaktaya eva syur nityās tenāvabodhakāḥ ||</span></li>
        <li id="v6,276"><span class="verse-number">6.276</span><span class="verse-line">gośabde 'vasthite 'smākaṃ tadaśaktijakāritā |</span>                    <span class="verse-line">gāvyāder api gobuddhir mūlaśabdānusāriṇī ||</span></li>
        <li id="v6,277"><span class="verse-number">6.277</span><span class="verse-line">syāt sādṛśyanimittā ced gauraśabdād api dhruvam |</span>                    <span class="verse-line">tenāvyāvṛttir iṣṭātra gośabdād eva sā hi dhīḥ ||</span></li>
        <li id="v6,278"><span class="verse-number">6.278</span><span class="verse-line">nanv ānupūrvyanityatvād anityo vācako bhavet |</span>                    <span class="verse-line">padaṃ vācakam iṣṭaṃ hi kramādhīnā ca tanmatiḥ ||</span></li>
        <li id="v6,279"><span class="verse-number">6.279</span><span class="verse-line">varṇāḥ sarvagatatvād vo na svataḥ kramavṛttayaḥ |</span>                    <span class="verse-line">anityadhvanikāryatvāt kramasyāto vināśitā ||</span></li>
        <li id="v6,280"><span class="verse-number">6.280</span><span class="verse-line">puruṣādhīnatā cāsya tadvivakṣāvaśād bhavet |</span>                    <span class="verse-line">varṇānāṃ nityatā tena niṣphalā paramāṇuvat ||</span></li>
        <li id="v6,281"><span class="verse-number">6.281</span><span class="verse-line">yathā saty aṇunityatve ghaṭe tadracanātmake |</span>                    <span class="verse-line">na nityataivaṃ varṇeṣu nityeṣu padanāśitā ||<span class="pb" data-page="567">&lt;567&gt;</span></span></li>
        <li id="v6,282"><span class="verse-number">6.282</span><span class="verse-line">na ca kramād vinā varṇā vijñātāḥ pratipādakāḥ |</span>                    <span class="verse-line">kramasyaiva padatvaṃ vastasmādevaṃ prasajyate ||</span></li>
        <li id="v6,283"><span class="verse-number">6.283</span><span class="verse-line">padaṃ varṇātiriktaṃ tu yeṣāṃ syāt kramavarjitam |</span>                    <span class="verse-line">teṣām evārthavatyeṣā śabdanityatvakalpanā ||</span></li>
        <li id="v6,284"><span class="verse-number">6.284</span><span class="verse-line">na tāvad ānupūrvyasya padatvaṃ naḥ prasajyate |</span>                    <span class="verse-line">na hi vastvantarādhāram etad dṛṣṭaṃ prakāśakam ||</span></li>
        <li id="v6,285"><span class="verse-number">6.285</span><span class="verse-line">dvaye saty api tenātra vijñeyo 'rthasya vācakaḥ |</span>                    <span class="verse-line">varṇāḥ kiṃ nu kramopetāḥ kiṃ nu varṇāśrayaḥ kramaḥ ||</span></li>
        <li id="v6,286"><span class="verse-number">6.286</span><span class="verse-line">kramaḥ kramavatām aṅgam iti kiṃ yuktisādhyatā |</span>                    <span class="verse-line">dharmamātram asau teṣāṃ na vastvantaram iṣyate ||</span></li>
        <li id="v6,287"><span class="verse-number">6.287</span><span class="verse-line">itthaṃ pratīyamānāḥ syur varṇās tenāvabodhakāḥ |</span>                    <span class="verse-line">na ca kramasya kāryatvaṃ pūrvasiddhaparigrahāt ||</span></li>
        <li id="v6,288"><span class="verse-number">6.288</span><span class="verse-line">vaktā na hi kramaṃ kañ cid svātantryeṇa prapadyate |</span>                    <span class="verse-line">yathaivāsya parair uktis tathaivainaṃ vivakṣati ||</span></li>
        <li id="v6,289"><span class="verse-number">6.289</span><span class="verse-line">paro 'py evam ataś cāsya, sambandhavadanityatā |<span class="pb" data-page="568">&lt;568&gt;</span></span>                    <span class="verse-line">tenaivaṃ vyavahārāt syād akauṭasthye 'pi nityatā ||</span></li>
        <li id="v6,290"><span class="verse-number">6.290</span><span class="verse-line">yatnataḥ pratiṣedhyā naḥ puruṣāṇāṃ svatantratā |</span>                    <span class="verse-line">varṇānām api nanv evam akauṭasthye 'pi setsyati ||</span></li>
        <li id="v6,291"><span class="verse-number">6.291</span><span class="verse-line">nityeṣu satsu varṇeṣu vyavahārāt kramodayaḥ |</span>                    <span class="verse-line">ghaṭādiracanā yadvannityeṣu paramāṇuṣu ||</span></li>
        <li id="v6,292"><span class="verse-number">6.292</span><span class="verse-line">tadabhāve hi nirmūlā racanā nāvadhāryate |</span>                    <span class="verse-line">aṇukalpāś ca varṇāṃśā na santīty upapāditam ||</span></li>
        <li id="v6,293"><span class="verse-number">6.293</span><span class="verse-line">parair uktān bravīmīti vivakṣā cedṛśī dhruvam |</span>                    <span class="verse-line">tathā ca nityatāpattiḥ, <span class="pb" data-page="569">&lt;569&gt;</span>  na cānyaccihnam asti vaḥ ||</span></li>
        <li id="v6,294"><span class="verse-number">6.294</span><span class="verse-line">tajjātīyatvasādṛśye niṣiddhe, yat tu sambhavet |</span>                    <span class="verse-line">śabdatvena sajātitvaṃ tulyaṃ śabdāntareṣu tat ||</span></li>
        <li id="v6,295"><span class="verse-number">6.295</span><span class="verse-line">jātyā yathā ghaṭādīnāṃ vyavahāropalakṣaṇam |</span>                    <span class="verse-line">tathaiva cānupūrvyāder jātidvāreṇa setsyati ||</span></li>
        <li id="v6,296"><span class="verse-number">6.296</span><span class="verse-line">tālvādijātayas tāvat sarvapuṃsāṃ vyavasthitāḥ |</span>                    <span class="verse-line">vaktā tāvad dhvanīṃs tābhir upalakṣya nirasyati ||<span class="pb" data-page="570">&lt;570&gt;</span></span></li>
        <li id="v6,297"><span class="verse-number">6.297</span><span class="verse-line">teṣāṃ ca jātayo bhinnāḥ śabdābhivyaktihetavaḥ |</span>                    <span class="verse-line">yāvadvarṇaṃ pravartante vyaktayo vā tadanvitāḥ ||</span></li>
        <li id="v6,298"><span class="verse-number">6.298</span><span class="verse-line">tatra tālvādisaṃyogavibhāgakramapūrvakam |</span>                    <span class="verse-line">dhvanīnām ānupūrvyaṃ syāj jātyā cobhayanityatā ||</span></li>
        <li id="v6,299"><span class="verse-number">6.299</span><span class="verse-line">yathaiva bhramaṇādīnāṃ bhāgair jātyā ca lakṣitaiḥ |</span>                    <span class="verse-line">kramānuvṛttir evaṃ syāt tālvādidhvanivarṇabhāk ||</span></li>
        <li id="v6,300"><span class="verse-number">6.300</span><span class="verse-line">vyaktīnām eva vā saukṣmyāj jātidharmāvadhāraṇam |</span>                    <span class="verse-line">tadvaśena ca varṇānāṃ vyāpitve 'pi kramagrahaḥ ||</span></li>
        <li id="v6,301"><span class="verse-number">6.301</span><span class="verse-line">evaṃ dhvaniguṇān sarvān nityatvena vyavasthitān |</span>                    <span class="verse-line">varṇā anupatantaḥ syur arthabhedāvabodhinaḥ ||</span></li>
        <li id="v6,302"><span class="verse-number">6.302</span><span class="verse-line">ānupūrvī ca varṇānāṃ hrasvadīrghaplutāś ca ye |</span>                    <span class="verse-line">kālasya pravibhāgās tair jāyante dhvanyupādhayaḥ ||<span class="pb" data-page="571">&lt;571&gt;</span></span></li>
        <li id="v6,303"><span class="verse-number">6.303</span><span class="verse-line">kālaś caiko vibhur nityaḥ, pravibhakto 'pi gamyate |</span>                    <span class="verse-line">varṇavat, sarvabhāveṣu vyajyate kena cit kva cit ||</span></li>
        <li id="v6,304"><span class="verse-number">6.304</span><span class="verse-line">varṇeṣu vyajyamānasya tasya pratyāyanāṅgatā |</span>                    <span class="verse-line">anyatrāpi tu sadbhāvāt tatsvarūpasya nityatā ||</span></li>
        <li id="v6,305"><span class="verse-number">6.305</span><span class="verse-line">tasmān na padadharmo 'sti vināśo kaś cid īdṛśaḥ |<span class="pb" data-page="572">&lt;572&gt;</span></span>                    <span class="verse-line">tena nityaṃ padaṃ siddhaṃ varṇānityatvavādinām ||</span></li>
        <li id="v6,306"><span class="verse-number">6.306</span><span class="verse-line">paradharme 'pi cāṅgatvam uktam aśvagajādivat |</span>                    <span class="verse-line">nityatāyāṃ ca sarveṣām arthapatteḥ pramāṇatā ||</span></li>
        <li id="v6,307"><span class="verse-number">6.307</span><span class="verse-line">pade 'navayave cāpi vyañjakaiḥ kramavṛttibhiḥ |</span>                    <span class="verse-line">puruṣādhīnatāyāṃ ca na prāmāṇyaṃ prasajyate ||</span></li>
        <li id="v6,308"><span class="verse-number">6.308</span><span class="verse-line">vākkyeṣu dṛṣṭam etac ca tannirbhāgatvavādinām |</span>                    <span class="verse-line">anyathānupapattyā tat sarvathā padanityatā ||</span></li>
        <li id="v6,309"><span class="verse-number">6.309</span><span class="verse-line">parāthadarśanārthatvaṃ yenāyaṃ pratipadyate |</span>                    <span class="verse-line">sa dharmo hy anumānāya sambandhāpekṣitocyate ||<span class="pb" data-page="573">&lt;573&gt;</span></span></li>
        <li id="v6,310"><span class="verse-number">6.310</span><span class="verse-line">na sādhanaprayogo 'yaṃ sūtrakāreṇa racyate |</span>                    <span class="verse-line">vṛttikāreṇa cārthas tu yogyo dvābhyāṃ nirūpitaḥ ||</span></li>
        <li id="v6,311"><span class="verse-number">6.311</span><span class="verse-line">atrocyate sthiraḥ śabdo dhūmagotvādijātivat |</span>                    <span class="verse-line">sambandhānubhvāpekṣasāmānyārthāvabodhanāt ||</span></li>
        <li id="v6,312"><span class="verse-number">6.312</span><span class="verse-line">anyāpohanasārūpyajātiliṅgatvakalpane |</span>                    <span class="verse-line">viśeṣāṇām aliṅgatvāt sarvasāmānyanityatā ||</span></li>
        <li id="v6,313"><span class="verse-number">6.313</span><span class="verse-line">svavākyādivirodho vā parārthatvena kathyate |</span>                    <span class="verse-line">pratijñoccāryate sarvā sādhyārthapratipattaye ||</span></li>
        <li id="v6,314"><span class="verse-number">6.314</span><span class="verse-line">na cānityā bravīty eṣā svārtham ity upapāditam |</span>                    <span class="verse-line">tenārthapratyayāpannān nityatvān nāśabādhanam ||</span></li>
        <li id="v6,315"><span class="verse-number">6.315</span><span class="verse-line">arthābhidhānasāmarthyam abhyupetya ca sādhayet |</span>                    <span class="verse-line">pūrvābhyupagatenāpi nāśitvaṃ bādhate paraḥ ||</span></li>
        <li id="v6,316"><span class="verse-number">6.316</span><span class="verse-line">arthapratītisāmarthyaiḥ pratiśāstram upāśritaiḥ |</span>                    <span class="verse-line">āgamenāpi nāśitvaṃ bādhyate sarvavādinām ||<span class="pb" data-page="574">&lt;574&gt;</span></span></li>
        <li id="v6,317"><span class="verse-number">6.317</span><span class="verse-line">sarvalokaprasiddhyā ca bādhaḥ pūrvoktayā diśā |</span>                    <span class="verse-line">anumānavirodho 'pi prāguktenaiva hetunā ||</span></li>
        <li id="v6,318"><span class="verse-number">6.318</span><span class="verse-line">pratyakṣeṇa viruddhatvaṃ saṅkhyābhāve 'bhidhāsyate |</span>                    <span class="verse-line">vaktavyaś caiṣa kaḥ śabdo nāśitvena prasādhyate ||</span></li>
        <li id="v6,319"><span class="verse-number">6.319</span><span class="verse-line">triguṇaḥ paudgalo vā 'yam ākāśasyātha vā guṇaḥ |</span>                    <span class="verse-line">varṇād anyo 'tha nādātmā vāyurūpo 'rthavācakaḥ ||</span></li>
        <li id="v6,320"><span class="verse-number">6.320</span><span class="verse-line">padavākyātmakaḥ sphoṭaḥ sārūpyānyanivarttane |</span>                    <span class="verse-line">eteṣām astv anityatvaṃ nāsmākaṃ teṣu nityatā ||</span></li>
        <li id="v6,321"><span class="verse-number">6.321</span><span class="verse-line">aprasiddhaviśeṣyatvam āśrayāsiddhahetutā |</span>                    <span class="verse-line">athāsmad iṣṭaḥ pakṣaḥ syād dvayam etat samaṃ tava ||</span></li>
        <li id="v6,322"><span class="verse-number">6.322</span><span class="verse-line">śabdamātram athocyeta śabdatvaṃ ca tathā sati |</span>                    <span class="verse-line">anityaṃ tac ca sarveṣāṃ nityam iṣṭaṃ viruddhyate ||</span></li>
        <li id="v6,323"><span class="verse-number">6.323</span><span class="verse-line">yatkiñcid iha sāmānyaṃ nityaṃ sarveṇa kalpyate |<span class="pb" data-page="575">&lt;575&gt;</span></span>                    <span class="verse-line">anityatve hi naitat syād vyaktiṣu kāsu cit ||</span></li>
        <li id="v6,324"><span class="verse-number">6.324</span><span class="verse-line">vyaktayaḥ śabdaśabdena na śakyante ca bhāṣitum |</span>                    <span class="verse-line">tāsāṃ jātyatireke ca pūrvokte eva dūṣaṇe ||</span></li>
        <li id="v6,325"><span class="verse-number">6.325</span><span class="verse-line">āśrayān atireke tu jātāv iva virodhitā |</span>                    <span class="verse-line">aprasiddhaviśeṣyatvaṃ syāt pareṣāṃ ca pūrvavat ||</span></li>
        <li id="v6,326"><span class="verse-number">6.326</span><span class="verse-line">anityavaṃ ca nāśitvaṃ yady ātyantikam ucyate |</span>                    <span class="verse-line">tato 'smān prati pakṣaḥ syād aprasiddhaviśeṣaṇaḥ ||</span></li>
        <li id="v6,327"><span class="verse-number">6.327</span><span class="verse-line">yathā kathañ cid iṣṭā ced anityavyapadeśyatā |</span>                    <span class="verse-line">anabhivyaktyavasthātaḥ sābhivyaktyātmaneṣyate ||</span></li>
        <li id="v6,328"><span class="verse-number">6.328</span><span class="verse-line">aikāntikavikalpe ca vyatirekavināśayoḥ |</span>                    <span class="verse-line">pūrvābhyupagamenāpi virodhaḥ sāṃkhyajainayoḥ ||<span class="pb" data-page="576">&lt;576&gt;</span></span></li>
        <li id="v6,329"><span class="verse-number">6.329</span><span class="verse-line">pratyakṣaindriyakatvāder aulūkyānām asiddhatā |</span>                    <span class="verse-line">anekaśabdakalpyatvād ādyamadhyabhaveṣu ca ||</span></li>
        <li id="v6,330"><span class="verse-number">6.330</span><span class="verse-line">antyaśabde 'pi pakṣe syād āśrayāsiddhatā mama |</span>                    <span class="verse-line">sarvaśabdeṣu sādhyeṣu hetur avyāpakas tava ||</span></li>
        <li id="v6,331"><span class="verse-number">6.331</span><span class="verse-line">sāmānyair vyabhicāraś ca, jātimattve satīti cet |</span>                    <span class="verse-line">tathāpi, asiddham asmākaṃ tadvattvaṃ vyatiriktayā ||</span></li>
        <li id="v6,332"><span class="verse-number">6.332</span><span class="verse-line">ananyayā tu tadvattā tavāsidhetyahetutā |</span>                    <span class="verse-line">athānuvṛttivyāvṛttihetunā yujyate matup ||</span></li>
        <li id="v6,333"><span class="verse-number">6.333</span><span class="verse-line">tathāpy asty eva tadvattā teṣāṃ sāmānyabuddhitaḥ |<span class="pb" data-page="577">&lt;577&gt;</span></span>                    <span class="verse-line">gotvādiṣv api sāmānyaṃ sāmānyam iti no matiḥ ||</span></li>
        <li id="v6,334"><span class="verse-number">6.334</span><span class="verse-line">vyāvarttate viśeṣebhyaḥ seti śabdena tulyatā |</span>                    <span class="verse-line">nityatvaṃ cānugāmyeṣām anityebhyo nivarttitam ||</span></li>
        <li id="v6,335"><span class="verse-number">6.335</span><span class="verse-line">athātra gauṇamithyātve syātām varṇeṣu te same |</span>                    <span class="verse-line">yogīndriyāvagamyaiś ca vyabhicāro 'ṇubhis tava ||</span></li>
        <li id="v6,336"><span class="verse-number">6.336</span><span class="verse-line">nityānām api teṣāṃ hi pratyakṣatvādisambhavaḥ |</span>                    <span class="verse-line">atha syāt tannivṛttyartham asmadādiviśeṣaṇam ||</span></li>
        <li id="v6,337"><span class="verse-number">6.337</span><span class="verse-line">ahaṃpratyayavijñeyair ātmabhirvyabhicāritā |</span>                    <span class="verse-line">liṅgaśabdādyabhāvena manassaṃyogahetukam ||</span></li>
        <li id="v6,338"><span class="verse-number">6.338</span><span class="verse-line">pratyakṣaṃ caitadekāntāt sukhādāv iva kalpyate |</span>                    <span class="verse-line">bāhyendriyāvagamyatvam atha kuryād viśeṣaṇam ||</span></li>
        <li id="v6,339"><span class="verse-number">6.339</span><span class="verse-line">tathāpi vyabhicāryeva jātīnāṃ jātimattayā |<span class="pb" data-page="578">&lt;578&gt;</span></span>                    <span class="verse-line">ekārthasamavāyena jātir jātimatī hi vaḥ ||</span></li>
        <li id="v6,340"><span class="verse-number">6.340</span><span class="verse-line">ādhāratvam athocyeta, nāmūrtā''dhīyate hy asau |</span>                    <span class="verse-line">samavāyaṃ yadi brūyāḥ, tvadīyaḥ so 'pi vāritaḥ ||</span></li>
        <li id="v6,341"><span class="verse-number">6.341</span><span class="verse-line">abhedavṛttiṃ brūyāś cet, jātīnām api seṣyate |</span>                    <span class="verse-line">kleśaś ca nityavaidharmye kṛto bahuviśeṣaṇaiḥ ||</span></li>
        <li id="v6,342"><span class="verse-number">6.342</span><span class="verse-line">svaśabdenaiva tāny uktvā tebhyo 'nyatvaṃ varaṃ kṛtam |</span>                    <span class="verse-line">evaṃ ca śakyate vaktaṃ nityatāpy ambarādivat ||</span></li>
        <li id="v6,343"><span class="verse-number">6.343</span><span class="verse-line">tadbhinnā 'nityavṛkṣādivyatiriktatvahetukā |<span class="pb" data-page="579">&lt;579&gt;</span></span>                    <span class="verse-line">kevalaindriyakatve 'pi sāṃkhyabauddhaprakalpite ||</span></li>
        <li id="v6,344"><span class="verse-number">6.344</span><span class="verse-line">jātyā sādhitayedānīṃ vyabhicāraḥ pratīyate |</span>                    <span class="verse-line">asiddhe pakṣadharmatve yathaiva prativādinaḥ ||</span></li>
        <li id="v6,345"><span class="verse-number">6.345</span><span class="verse-line">na hetur labhyate, tadvadanvayavyatirekayoḥ |</span>                    <span class="verse-line">tatra yady apy asiddhā syāj jātiḥ sādhanavādinaḥ ||</span></li>
        <li id="v6,346"><span class="verse-number">6.346</span><span class="verse-line">tāvat tathāpy ahetutvaṃ yāvat sā na nirākṛtā |</span>                    <span class="verse-line">kāryā caindriyakatve 'pi kiṃ vastv iti nirūpaṇā ||</span></li>
        <li id="v6,347"><span class="verse-number">6.347</span><span class="verse-line">vyaktyananyatvanānātvabhedābhedeṣu ca sphuṭā |</span>                    <span class="verse-line">tatrāsādhāraṇāsiddha sādhyahīnasapakṣatāḥ ||</span></li>
        <li id="v6,348"><span class="verse-number">6.348</span><span class="verse-line">vikalpitānusāreṇa vaktavyā vādyapekṣayā |<span class="pb" data-page="580">&lt;580&gt;</span></span>                    <span class="verse-line">viruddhāvyabhicāritvaṃ vakṣyamāṇaiś ca hetubhiḥ ||</span></li>
        <li id="v6,349"><span class="verse-number">6.349</span><span class="verse-line">kevalākāśavarttitvād aulūkyasya vibhutvavat |</span>                    <span class="verse-line">tathā ca śrotragamyatvāc chabdatvavad iti sthitiḥ ||</span></li>
        <li id="v6,350"><span class="verse-number">6.350</span><span class="verse-line">prāguktena vibhutvena vyomavac cāsya nityatā |</span>                    <span class="verse-line">sapakṣo 'pi vikalpyo 'tra śrutyarthe sādhyahīnatā ||</span></li>
        <li id="v6,351"><span class="verse-number">6.351</span><span class="verse-line">vyaktilakṣaṇapakṣe 'pi jātyanyānanyakalpanā |</span>                    <span class="verse-line">anyatve dharmyasiddhir no 'nanyatve 'pi parān prati ||</span></li>
        <li id="v6,352"><span class="verse-number">6.352</span><span class="verse-line">aviśeṣe 'pi nānityaṃ na nityaṃ vastu tanmama |</span>                    <span class="verse-line">aṃśo hy etasya jātyākhyo nityo dhvaṃsītaro mataḥ ||</span></li>
        <li id="v6,353"><span class="verse-number">6.353</span><span class="verse-line">anityatā vikalpyātra, nāśaś cet sādhyahīnatā |</span>                    <span class="verse-line">mamānyathā tu bhavatām, ity eṣā dūṣaṇoktidik ||<span class="pb" data-page="581">&lt;581&gt;</span></span></li>
        <li id="v6,354"><span class="verse-number">6.354</span><span class="verse-line">sarveṇa śabdarūpaṃ ca vācakaṃ nityam iṣyate |</span>                    <span class="verse-line">tatsvarūpe vivādas tu varṇās tatra ca sādhitāḥ ||</span></li>
        <li id="v6,355"><span class="verse-number">6.355</span><span class="verse-line">sambandhanityatāyāḥ kiṃ śabdādhikaraṇe 'bhidhā |</span>                    <span class="verse-line">tādarthyāc chabdacintāyāḥ saiva hy atrādhikāritī ||</span></li>
        <li id="v6,356"><span class="verse-number">6.356</span><span class="verse-line">yad vā sambandhanityatvadvāreyaṃ śabdanityatā |</span>                    <span class="verse-line">sādhyate, na vinaṣṭe hi śabde tannityatā bhavet ||</span></li>
        <li id="v6,357"><span class="verse-number">6.357</span><span class="verse-line">anityānāṃ hi nityātmā yaḥ sambandhaḥ pratīyate |</span>                    <span class="verse-line">āśrayāṇām anucchedān na kva cit sa virudhyate ||</span></li>
        <li id="v6,358"><span class="verse-number">6.358</span><span class="verse-line">na cānucchedarūpeṇa gośabdānām iha sthitiḥ |</span>                    <span class="verse-line">na caiṣāṃ gamyate bhedas tenaikasyaiva nityatā ||</span></li>
        <li id="v6,359"><span class="verse-number">6.359</span><span class="verse-line">kṛtrimatve ca sambandhas tatprayogāpavarjanāt |</span>                    <span class="verse-line">tadekavyaktiniṣṭhatvān naiva sārvatriko bhavet ||<span class="pb" data-page="582">&lt;582&gt;</span></span></li>
        <li id="v6,360"><span class="verse-number">6.360</span><span class="verse-line">pārthivadravyasattādilāṅgūlatvādisaṅkarāt |</span>                    <span class="verse-line">vinā prayogabhūyas tvaṃ na syād gotvāvadhāraṇā ||</span></li>
        <li id="v6,361"><span class="verse-number">6.361</span><span class="verse-line">tasmād akṛtrimaḥ śabdo na kadā cid vinaṣyati |</span>                    <span class="verse-line">nityena nityasambandhād ākāśaparamāṇuvat ||</span></li>
        <li id="v6,362"><span class="verse-number">6.362</span><span class="verse-line">yad vā sambandhanityatvaṃ sūtre 'smin naiva varṇyate |</span>                    <span class="verse-line">śabdanityatvamātre 'pi bhāṣyaṃ hy etasya yujyate ||</span></li>
        <li id="v6,363"><span class="verse-number">6.363</span><span class="verse-line">sammugdhānekasāmānyaviṣayo hi sakṛcchrutaḥ |</span>                    <span class="verse-line">niṣkṛṣṭasvārthavācitvaṃ śabdo na pratipadyate ||</span></li>
        <li id="v6,364"><span class="verse-number">6.364</span><span class="verse-line">bahubhiḥ śravaṇair eva prāṇitvādīni varjayet |</span>                    <span class="verse-line">śuklādigamanādīni sāsnālāṅgūlatādi ca ||</span></li>
        <li id="v6,365"><span class="verse-number">6.365</span><span class="verse-line">śābaleyādikhaṇḍādivyaktīś ca svanibandhanāḥ |</span>                    <span class="verse-line">niṣkṛṣṭagotvavācitvaṃ cireṇa pratipadyate ||<span class="pb" data-page="583">&lt;583&gt;</span></span></li>
        <li id="v6,366"><span class="verse-number">6.366</span><span class="verse-line">tāvatkālaṃ sthiraṃ cainaṃ kaḥ paścān nāśayiṣyati |</span>                    <span class="verse-line">anapekṣatvasūtreṇa tac caitat sādhayiṣyate ||</span></li>
        <li id="v6,367"><span class="verse-number">6.367</span><span class="verse-line">kriyāvatām abhede hi kriyāvṛttiṣu kṛtvasuc |</span>                    <span class="verse-line">tatprayogād dhruvaṃ tasya śabdasyāvarttate kriyā ||</span></li>
        <li id="v6,368"><span class="verse-number">6.368</span><span class="verse-line">punaḥprayogavijñānaṃ na hi śabdāntare bhavet |</span>                    <span class="verse-line">tasyāṃ ca śabdasaṃkhyāyām aṣṭāv iti bhavecchrutiḥ ||</span></li>
        <li id="v6,369"><span class="verse-number">6.369</span><span class="verse-line">bhuktavanto 'ṣṭakṛtvo 'dya brāhmaṇā iti dṛśyate |</span>                    <span class="verse-line">dravyabhede 'py anekāntaṃ matvā''ha kim ato yadi ||</span></li>
        <li id="v6,370"><span class="verse-number">6.370</span><span class="verse-line">tasmāt tatparihārāya pramāṇāntaram ucyate |</span>                    <span class="verse-line">pratyabhijñānam etena prayogeṇopalakṣitam ||</span></li>
        <li id="v6,371"><span class="verse-number">6.371</span><span class="verse-line">kṛtvasuc cāpi naivāyaṃ vyabhicārīti gamyate |</span>                    <span class="verse-line">yataḥ prayujyate caikabrāhmaṇatvavivakṣayā ||<span class="pb" data-page="584">&lt;584&gt;</span></span></li>
        <li id="v6,372"><span class="verse-number">6.372</span><span class="verse-line">pramāṇaṃ pratyabhijñānaṃ dṛḍhendriyatayocyate |</span>                    <span class="verse-line">itaro 'siddhatām āha sādṛśyād grāhyadūṣaṇāt ||</span></li>
        <li id="v6,373"><span class="verse-number">6.373</span><span class="verse-line">nityaṃ sadṛśa eveti yatra rūḍhā matir bhavet |</span>                    <span class="verse-line">sa iti pratyabhijñānaṃ bhrāntis tatrāvakalpate ||</span></li>
        <li id="v6,374"><span class="verse-number">6.374</span><span class="verse-line">iha nityaṃ sa eveti vijñānaṃ jāyate dṛḍham |</span>                    <span class="verse-line">tadāstitvādhikatvāc ca prāmāṇyaṃ tasya sādhitam ||</span></li>
        <li id="v6,375"><span class="verse-number">6.375</span><span class="verse-line">nityaprasaṅgadvāreṇa spaṣṭayor apy anityayoḥ |</span>                    <span class="verse-line">pratyabhijñānasadbhāvād anaikāntikatocyate ||</span></li>
        <li id="v6,376"><span class="verse-number">6.376</span><span class="verse-line">na pratyakṣe iti tv etadasambaddham ivottaram |</span>                    <span class="verse-line">yato nātra pareṇoktā pratyakṣatvena nityatā ||</span></li>
        <li id="v6,377"><span class="verse-number">6.377</span><span class="verse-line">pratyakṣatvād ghaṭādīnāṃ mā prasāṅkṣīddhi nityatā |<span class="pb" data-page="585">&lt;585&gt;</span></span>                    <span class="verse-line">atīndriyatvān mā bhuc ca vyomāder apy anityatā ||</span></li>
        <li id="v6,378"><span class="verse-number">6.378</span><span class="verse-line">na ca nitye svarūpeṇa tenokte buddhikarmaṇī |</span>                    <span class="verse-line">yā tv anaikāntikatvoktiḥ sā tathaivāvatiṣṭhate ||</span></li>
        <li id="v6,379"><span class="verse-number">6.379</span><span class="verse-line">na tayoḥ pratyabhijñānam etad eva kilocyate |</span>                    <span class="verse-line">pratyakṣatvaniṣedhena pratyakṣeṇa hi tad bhavet ||</span></li>
        <li id="v6,380"><span class="verse-number">6.380</span><span class="verse-line">tena hetor abhāvo 'yaṃ vipakṣānujñayocyate |</span>                    <span class="verse-line">hetuṃ cāpy abhyanujñāya vipakṣo neti kathyate ||</span></li>
        <li id="v6,381"><span class="verse-number">6.381</span><span class="verse-line">sādhyaṃ nityasvarūpaṃ ced etayoḥ pratyabhijñayā |</span>                    <span class="verse-line">tatrāsambaddhatā vācyā yoktā paṅktivane prati ||</span></li>
        <li id="v6,382"><span class="verse-number">6.382</span><span class="verse-line">pratyabhijñānanityatve yāpy eṣānavadhāraṇā |</span>                    <span class="verse-line">anādarāya, na hy asmāt prakṛtaṃ mama duṣyati ||<span class="pb" data-page="586">&lt;586&gt;</span></span></li>
        <li id="v6,383"><span class="verse-number">6.383</span><span class="verse-line">vyaktirūpeṇa vā yena nāśitvaṃ buddhikarmaṇoḥ |</span>                    <span class="verse-line">na tatra pratyabhijñānaṃ, ghaṭabuddhau hi nāsya dhīḥ ||</span></li>
        <li id="v6,384"><span class="verse-number">6.384</span><span class="verse-line">yena tu pratyabhijñānaṃ śaktijātyātmanānayoḥ |</span>                    <span class="verse-line">tena nityatvam eveṣṭaṃ kathañ cit sarvavādinām ||</span></li>
        <li id="v6,385"><span class="verse-number">6.385</span><span class="verse-line">evaṃ tu pratyabhijñānaṃ vācoktaṃ kliṣṭayānayā |</span>                    <span class="verse-line">na ca śakyaṃ nirākartuṃ sarvalokaprasiddhitaḥ ||</span></li>
        <li id="v6,386"><span class="verse-number">6.386</span><span class="verse-line">yena nāma pramāṇena grahaṇaṃ buddhikarmaṇoḥ |</span>                    <span class="verse-line">tenaiva pratyabhijñānān nityatvaṃ kiṃ na siddhyati ||</span></li>
        <li id="v6,387"><span class="verse-number">6.387</span><span class="verse-line">vāṅmātrāt pratyabhijñānaṃ śakyaṃ śabde 'pabhāṣitum |<span class="pb" data-page="587">&lt;587&gt;</span></span>                    <span class="verse-line">pratyabhijñānapekṣeṇa na pratyakṣeṇa kiñ cana ||</span></li>
        <li id="v6,388"><span class="verse-number">6.388</span><span class="verse-line">rūpaśabdāvibhāgāc cety atraitat sādhayiṣyate |</span>                    <span class="verse-line">pratyakṣanityaṃ karmeti, tenaiṣātropavarṇanā ||</span></li>
        <li id="v6,389"><span class="verse-number">6.389</span><span class="verse-line">nāsmābhiḥ pratyabhijñānaṃ nityasādhanam iṣyate |</span>                    <span class="verse-line">anityavādinas tv eṣā pratyakṣeṇa viruddhatā ||</span></li>
        <li id="v6,390"><span class="verse-number">6.390</span><span class="verse-line">tenānaikāntiko nāyaṃ siddhāntāntaradūṣaṇam |</span>                    <span class="verse-line">dhīkarmasv api kiṃ naivam anityatvaṃ nivāryate ||</span></li>
        <li id="v6,391"><span class="verse-number">6.391</span><span class="verse-line">taducyate vināśitvam anumānāt pratīyate |</span>                    <span class="verse-line">śabde pratyakṣagamye ca tena bādho balīyasā ||</span></li>
        <li id="v6,392"><span class="verse-number">6.392</span><span class="verse-line">dhīkarmaṃ pratyabhijñānān nityatā tvānumānikī |</span>                    <span class="verse-line">tādṛśī nāśitāpīti na syāt tatra balābalam ||</span></li>
        <li id="v6,393"><span class="verse-number">6.393</span><span class="verse-line">na hi te iti tenāha, yad vā hetor viśeṣaṇam |</span>                    <span class="verse-line">pratyakṣam, <span class="pb" data-page="588">&lt;588&gt;</span>  śrautratā ceyaṃ hetuḥ śabdatvavat kṛtaḥ ||</span></li>
        <li id="v6,394"><span class="verse-number">6.394</span><span class="verse-line">yatkarmātīndriyādhāraṃ tadapratyakṣam ucyate |</span>                    <span class="verse-line">apratyakṣeti buddhiś ca śūnyavāde nirūpitā ||</span></li>
        <li id="v6,395"><span class="verse-number">6.395</span><span class="verse-line">pratyakṣadravyavarttinyo dṛśyante yoḥ punaḥ kriyāḥ |</span>                    <span class="verse-line">tāsāṃ varṇavad eveṣṭaṃ nityatvaṃ pratyabhijñayā ||</span></li>
        <li id="v6,396"><span class="verse-number">6.396</span><span class="verse-line">vyañjakābhāvataś cāsāṃ santatānupalabdhitā |</span>                    <span class="verse-line">yad evotpādakaṃ vaḥ syāt tad eva vyañjakaṃ mama ||</span></li>
        <li id="v6,397"><span class="verse-number">6.397</span><span class="verse-line">tava śabdatvakartṛtve nitye api satī yathā |</span>                    <span class="verse-line">na nityam upalabhyete tathā me buddhikarmaṇī ||<span class="pb" data-page="589">&lt;589&gt;</span></span></li>
        <li id="v6,398"><span class="verse-number">6.398</span><span class="verse-line">yathā vā śaktisadbhāve kutaś cit kāraṇād ṛte |</span>                    <span class="verse-line">na kāryāṇy upajāyante tathābhivyaktir iṣyatām ||</span></li>
        <li id="v6,399"><span class="verse-number">6.399</span><span class="verse-line">vyaktibhyo 'nyatayā tāvat karma kleśena kalpyate |</span>                    <span class="verse-line">punarjātisahasrāṇāṃ tadbhede kliṣṭakalpanā ||</span></li>
        <li id="v6,400"><span class="verse-number">6.400</span><span class="verse-line">tata ekatvanityatvapratyekasamavāyitāḥ |</span>                    <span class="verse-line">vṛttiś ca viprakīrṇeṣu karmabhāgeṣu nāśiṣu ||</span></li>
        <li id="v6,401"><span class="verse-number">6.401</span><span class="verse-line">ekatvāc calanādīnāṃ tasmād ekātmikā matiḥ |</span>                    <span class="verse-line">prayatnāśrayanānātvād buddhibhedaḥ pravarttate ||</span></li>
        <li id="v6,402"><span class="verse-number">6.402</span><span class="verse-line">naiva hy atrāpi vicchinnāḥ śābaleyādipiṇḍavat |</span>                    <span class="verse-line">karmavyaktīr vijānīmaḥ kalpayema dvayaṃ yataḥ ||</span></li>
        <li id="v6,403"><span class="verse-number">6.403</span><span class="verse-line">śīghramandādibhede 'pi syāt prayatnādibhedataḥ |</span>                    <span class="verse-line">vyaktidvāro yathā jāteḥ, vyakter vā janane yathā ||<span class="pb" data-page="590">&lt;590&gt;</span></span></li>
        <li id="v6,404"><span class="verse-number">6.404</span><span class="verse-line">buddhīnām api caitanyasvābhāvyāt puruṣasya naḥ |</span>                    <span class="verse-line">nityatvam ekatā ceṣṭā, bhedas tu viṣayāśrayaḥ ||</span></li>
        <li id="v6,405"><span class="verse-number">6.405</span><span class="verse-line">svarūpeṇa yathā vahnir nityaṃ dahanakarmakaḥ |</span>                    <span class="verse-line">upanītaṃ dahatyarthaṃ dārhya nānyanna cānyathā ||</span></li>
        <li id="v6,406"><span class="verse-number">6.406</span><span class="verse-line">yathā vā darpaṇaḥ svaccho yathā ca sphaṭiko 'malaḥ |</span>                    <span class="verse-line">yadyannidhīyate yogyaṃ tacchāyāṃ pratipadyate ||</span></li>
        <li id="v6,407"><span class="verse-number">6.407</span><span class="verse-line">tathaiva nityacaitanyāḥ pumāṃso dehavṛttayaḥ |</span>                    <span class="verse-line">gṛhṇanti karaṇānītān rūpādīn, dhīr asau matā ||</span></li>
        <li id="v6,408"><span class="verse-number">6.408</span><span class="verse-line">tenopanetṛsambandhabhaṅgitvād bhaṅgino matiḥ |<span class="pb" data-page="591">&lt;591&gt;</span></span>                    <span class="verse-line">nanityaṃ dāhako vahnir dāhyāsannidhinā yathā ||</span></li>
        <li id="v6,409"><span class="verse-number">6.409</span><span class="verse-line">tatra bodhātmakatvena pratyabhijñāyate matiḥ |</span>                    <span class="verse-line">ghaṭahastyādibuddhitvaṃ tadbhedāl lokasammatam ||</span></li>
        <li id="v6,410"><span class="verse-number">6.410</span><span class="verse-line">saiveti nocyate buddhir arthabhedānusāribhiḥ |</span>                    <span class="verse-line">na cāsyāḥ pratyabhijñānam arthabhede 'nupāśrite ||</span></li>
        <li id="v6,411"><span class="verse-number">6.411</span><span class="verse-line">etanmanasi kṛtvā''ha nitye eveti bhāṣyakṛt |</span>                    <span class="verse-line">etayaiva diśā vācyā śuklāder api nityatā ||</span></li>
        <li id="v6,412"><span class="verse-number">6.412</span><span class="verse-line">saṃsargamātrabhedena syāt tatrāpi hi bhedadhīḥ |</span>                    <span class="verse-line">svarūpaṃ tu tad eveti ko jātiṃ kathayiṣyati ||<span class="pb" data-page="592">&lt;592&gt;</span></span></li>
        <li id="v6,413"><span class="verse-number">6.413</span><span class="verse-line">kva cid dravyeṇa saṃsargaḥ kva cin na syād guṇāntaraiḥ |</span>                    <span class="verse-line">śuklādes tena bhinnatvaṃ siddhaṃ bhāsuradhūsaraiḥ ||</span></li>
        <li id="v6,414"><span class="verse-number">6.414</span><span class="verse-line">jvālādeḥ kṣaṇikatve 'pi pratyabhijñeti cet, na tat |</span>                    <span class="verse-line">tatrāpi pratyabhijñeyaṃ sāmānyaṃ nityam eva naḥ ||</span></li>
        <li id="v6,415"><span class="verse-number">6.415</span><span class="verse-line">bhedabuddhis tu yatrāṃśe syāt kena cid upādhinā |</span>                    <span class="verse-line">tatra naḥ pratyabhijñānaṃ bhedabuddhyaiva vāritam ||</span></li>
        <li id="v6,416"><span class="verse-number">6.416</span><span class="verse-line">hy astanoccāritas tasmād gośabdo 'dyāpi vidyate |</span>                    <span class="verse-line">gośabdajñānagamyatvād yathokto 'dyaiṣa gaur iti ||</span></li>
        <li id="v6,417"><span class="verse-number">6.417</span><span class="verse-line">hyo vāsīd eṣa gośabdaḥ pūrvoktenaiva hetunā |</span>                    <span class="verse-line">yad vā gotvābhidhāyitvaṃ vācyo hetur dvayor api ||</span></li>
        <li id="v6,418"><span class="verse-number">6.418</span><span class="verse-line">gośabdabuddhyā hy astanyā gośabdo 'yaṃ prakāśitaḥ |<span class="pb" data-page="593">&lt;593&gt;</span></span>                    <span class="verse-line">gośabdaviṣayatvena yathaivādyaprasūtayā ||</span></li>
        <li id="v6,419"><span class="verse-number">6.419</span><span class="verse-line">iyaṃ vā taṃ vijānāti taddhetoḥ pūrvabuddhivat |</span>                    <span class="verse-line">ubhe vāpy ekaviṣaye bhavetām ekabuddhivat ||</span></li>
        <li id="v6,420"><span class="verse-number">6.420</span><span class="verse-line">deśakālādibhinnā vā samastā gotvabuddhayaḥ |</span>                    <span class="verse-line">ekagośabdajanyāḥ syur godhītvād ekabuddhivat ||</span></li>
        <li id="v6,421"><span class="verse-number">6.421</span><span class="verse-line">gośabdabuddhayo 'py evam ekagośabdagocarāḥ |</span>                    <span class="verse-line">gośabdaviṣayatvena kalpyantām ekabuddhivat ||</span></li>
        <li id="v6,422"><span class="verse-number">6.422</span><span class="verse-line">gośabdatvaniṣedhāc ca nātra syāt siddhasādhyatā |</span>                    <span class="verse-line">ghaṭāder ekatāpattau jātyeṣṭaṃ siddhasādhanam ||</span></li>
        <li id="v6,423"><span class="verse-number">6.423</span><span class="verse-line">vyaktīnām ekatārpattiṃ kuryāc ced anayā diśā |</span>                    <span class="verse-line">tasya dṛṣṭaviruddhatvaṃ vācyaṃ sarvapramāṇakam ||</span></li>
        <li id="v6,424"><span class="verse-number">6.424</span><span class="verse-line">ye 'pi sthūlavināśānām anyathānupapattitaḥ |</span>                    <span class="verse-line">kalpayantyantarā sūkṣmaṃ vināśitvaṃ pratikṣaṇam ||</span></li>
        <li id="v6,425"><span class="verse-number">6.425</span><span class="verse-line">te 'pi kṣaṇikanāśitvād adhikāṃ sthūlanāśitām |</span>                    <span class="verse-line">śabdānām avijānanto na śaktā nāśisādhane ||</span></li>
        <li id="v6,426"><span class="verse-number">6.426</span><span class="verse-line">kṣaṇabhaṅgo ghaṭādīnāṃ vāryas tair eva sādhanaiḥ |<span class="pb" data-page="594">&lt;594&gt;</span></span>                    <span class="verse-line">tathaiva pratyabhijñānād, yāvad dṛṣṭaṃ na bādhate ||</span></li>
        <li id="v6,427"><span class="verse-number">6.427</span><span class="verse-line">sādhanaṃ tu bruvāṇasya dīpajvālādidarśanāt |</span>                    <span class="verse-line">pūrvoktenaiva māgreṇa pratyakṣādiviruddhatā ||</span></li>
        <li id="v6,428"><span class="verse-number">6.428</span><span class="verse-line">pūrvakṣaṇavināśe ca kalpyamāne niranvaye |</span>                    <span class="verse-line">uttarasyānimittatvād utpattir nopapadyate ||</span></li>
        <li id="v6,429"><span class="verse-number">6.429</span><span class="verse-line">atyantāsann asau tasminn tāvad vyāpṛtikṣamaḥ |</span>                    <span class="verse-line">svayaṃ cābhāvadaṣṭatvāt kasmin kāle kariṣyate ||</span></li>
        <li id="v6,430"><span class="verse-number">6.430</span><span class="verse-line">nāśotpādasamatve 'pi nairapekṣyāt parasparam |</span>                    <span class="verse-line">na kāryakāraṇatve staḥ, tadvyāpārānanugrahāt ||</span></li>
        <li id="v6,431"><span class="verse-number">6.431</span><span class="verse-line">na hy alabdhātmakaṃ vastu parāṅgatvāya kalpte |</span>                    <span class="verse-line">na vinaṣṭaṃ, na ca sthānaṃ tasya kāryakṛtikṣamam ||<span class="pb" data-page="595">&lt;595&gt;</span></span></li>
        <li id="v6,432"><span class="verse-number">6.432</span><span class="verse-line">jāyamānaṃ ca gandhādi ghaṭarūpe vinaśyati |</span>                    <span class="verse-line">tatkāryaṃ neṣyate tadvat tathā rūpāntarāṇy api ||</span></li>
        <li id="v6,433"><span class="verse-number">6.433</span><span class="verse-line">tasmāt prākkāryaniṣpatter vyāpāro yatra dṛśyate |</span>                    <span class="verse-line">tad eva kāraṇaṃ tasya na tvānantaryamātrakam ||</span></li>
        <li id="v6,434"><span class="verse-number">6.434</span><span class="verse-line">jvālāder api nāśitvaṃ naiva siddhaṃ pratikṣaṇam |</span>                    <span class="verse-line">laghavo 'vayavās tatra yānti deśāntaraṃ laghu ||</span></li>
        <li id="v6,435"><span class="verse-number">6.435</span><span class="verse-line">prabhūtaṃ varttideśe hi tejastiṣṭhati piṇḍitam |</span>                    <span class="verse-line">tatra yāvad vrajaty ūrdhvaṃ tāvajjvāleti gamyate ||</span></li>
        <li id="v6,436"><span class="verse-number">6.436</span><span class="verse-line">tato 'pi yadatikramya yāti tat syāt prabhātmakam |<span class="pb" data-page="596">&lt;596&gt;</span></span>                    <span class="verse-line">tataḥ paraṃ tu yad yāti tat saukṣmyān nāvadhāryate ||</span></li>
        <li id="v6,437"><span class="verse-number">6.437</span><span class="verse-line">uttarāvayavai ruddhe mārge pūrve na yānti ca |</span>                    <span class="verse-line">yathottare vimuñcanti pūrve yānti tathā tathā ||</span></li>
        <li id="v6,438"><span class="verse-number">6.438</span><span class="verse-line">saṃkrāntāv api tenaiṣāṃ tṛṇādau vṛddhyasambhavaḥ |</span>                    <span class="verse-line">śabde vṛddhyādyabhāvo 'pi dhvaniśaighryeṇa jāyate ||</span></li>
        <li id="v6,439"><span class="verse-number">6.439</span><span class="verse-line">śarīre yauvanādyāptiḥ pariṇāmāc ca setsyati |</span>                    <span class="verse-line">tathā hi sanniveśādi pratyabhijñāyate janaiḥ ||</span></li>
        <li id="v6,440"><span class="verse-number">6.440</span><span class="verse-line">tatrānyānanyavṛttīnām anekāntasvabhāvataḥ |</span>                    <span class="verse-line">utpattisthitināśānāṃ virodhaḥ prāṅnirākṛtaḥ ||<span class="pb" data-page="597">&lt;597&gt;</span></span></li>
        <li id="v6,441"><span class="verse-number">6.441</span><span class="verse-line">ekasantānasambandhāt pratyabhijñānakalpanā |</span>                    <span class="verse-line">jñānasantatimārgeṇa vāryānyatvādyasambhavāt ||</span></li>
        <li id="v6,442"><span class="verse-number">6.442</span><span class="verse-line">evaṃ sthitasya śabdasya śrutikālāt kṣaṇāntare |</span>                    <span class="verse-line">sambhāvyate vināśitvaṃ na bhūyo 'nyena hetunā ||</span></li>
        <li id="v6,443"><span class="verse-number">6.443</span><span class="verse-line">yathā śastrādibhir bhedāj jarayā vā paṭādayaḥ |</span>                    <span class="verse-line">naṅkṣyantītyavagamyante naivaṃ śabde 'sti kāraṇam ||</span></li>
        <li id="v6,444"><span class="verse-number">6.444</span><span class="verse-line">śabdo yathā paudgaliko niṣiddhaḥ, syād vāyavīyasya sa eva mārgaḥ |</span>                    <span class="verse-line">tasmād anirdhāritahetumārgaḥ sarvatra sākṣād bhavatīti nityaḥ ||</span></li>
      </ol>
      <h1 id="section_7_vākyādhikaraṇa_VAA">Chapter 7 vākyādhikaraṇa VAA</h1>
      <ol class="verses" start="1">
        <li id="v7,1"><span class="verse-number">7.1</span><span class="verse-line">padārthapadasambandhanityatve sādhite 'pi vaḥ |</span>                    <span class="verse-line">naiva vedapramāṇatvaṃ vākyārthaṃ prati sidhyati ||<span class="pb" data-page="599">&lt;599&gt;</span></span></li>
        <li id="v7,2"><span class="verse-number">7.2</span><span class="verse-line">padāni gamayeyus taṃ pratyekaṃ saṃhatāni vā |</span>                    <span class="verse-line">vyatirikto 'tha vā śabdaḥ, padārthā vā 'pi pūrvavat ||</span></li>
        <li id="v7,3"><span class="verse-number">7.3</span><span class="verse-line">tat pramāṇaṃ smṛtīnāṃ ca tathā sambandhataddhiyām |</span>                    <span class="verse-line">pratyekaṃ saṃhatatvena tadvad eva vikalpanam ||</span></li>
        <li id="v7,4"><span class="verse-number">7.4</span><span class="verse-line">adṛṣṭasaṅgatitvena sarveṣām animittatā |</span>                    <span class="verse-line">anyaḥ pratīto na hy anyaṃ gamayiṣyaty asaṅgatam ||</span></li>
        <li id="v7,5"><span class="verse-number">7.5</span><span class="verse-line">apratītaś ca sambandho nāpy asattvād viśiṣyate |</span>                    <span class="verse-line">na cā'vijñāyamānasya sadbhāvo 'pi pramāṇavān ||</span></li>
        <li id="v7,6"><span class="verse-number">7.6</span><span class="verse-line">vākyavākyārthayor nāpi vastutvam upapadyate |</span>                    <span class="verse-line">spaṣṭaṃ padatadarthābhyām anyā'nanyā'nirūpaṇāt ||</span></li>
        <li id="v7,7"><span class="verse-number">7.7</span><span class="verse-line">na tāvad avagamyete kaiś cit tadvyatirekataḥ |</span>                    <span class="verse-line">yaugapadyāgṛhīteś ca samudāyau na sidhyataḥ ||<span class="pb" data-page="600">&lt;600&gt;</span></span></li>
        <li id="v7,8"><span class="verse-number">7.8</span><span class="verse-line">na sattāyaugapadyasya vyavahārāṅgateṣyate |</span>                    <span class="verse-line">arvanityatayā mā bhūd viśeṣānavadhāraṇam ||</span></li>
        <li id="v7,9"><span class="verse-number">7.9</span><span class="verse-line">jñānānāṃ kramavarttitvād yaugapadye 'py asambhavaḥ |</span>                    <span class="verse-line">ena tatsamudāyo 'pi na vākyārthaḥ pratīyate ||</span></li>
        <li id="v7,10"><span class="verse-number">7.10</span><span class="verse-line">sambandhapūrvakatvaṃ ca vākyavākyārthayoḥ sthitam |</span>                    <span class="verse-line">svatantreṣu hi vākyatvaṃ kadā cin nopalakṣyate ||</span></li>
        <li id="v7,11"><span class="verse-number">7.11</span><span class="verse-line">sambandhaś cānapekṣatvāt kasya cin nāvakalpate |</span>                    <span class="verse-line">padāni tāvad varṇā vā svarūpair na kadācana ||</span></li>
        <li id="v7,12"><span class="verse-number">7.12</span><span class="verse-line">anarthakeṣv adṛṣṭatvād apekṣante parasparam |</span>                    <span class="verse-line">na cānuccāritaḥ śabdaḥ śaknoty anyam apekṣitum ||</span></li>
        <li id="v7,13"><span class="verse-number">7.13</span><span class="verse-line">yaugapadyaṃ tu nāsty eva na coccārya tirohitaḥ |</span>                    <span class="verse-line">apekṣaṇe 'pi sambandho naiva kaś cit pratīyate ||</span></li>
        <li id="v7,14"><span class="verse-number">7.14</span><span class="verse-line">kāryakāraṇasaṃyogasamavāyādilakṣaṇaḥ |<span class="pb" data-page="601">&lt;601&gt;</span></span>                    <span class="verse-line">ekārthasamavāye 'pi sarveṣāṃ vyomni tulyatā ||</span></li>
        <li id="v7,15"><span class="verse-number">7.15</span><span class="verse-line">tatroktānuktayogyāder na viśeṣyeṇa saṅgatiḥ |</span>                    <span class="verse-line">ekakāryaniyogo 'pi vyaṅgye janye 'tha vā bhavet ||</span></li>
        <li id="v7,16"><span class="verse-number">7.16</span><span class="verse-line">vyaṅgyās tāvat pṛthagbhūtāḥ padārthāḥ padabhedataḥ |</span>                    <span class="verse-line">tathā tadviṣayāpy etair buddhir naikāpi jāyate ||</span></li>
        <li id="v7,17"><span class="verse-number">7.17</span><span class="verse-line">yā tu svaviṣayā buddhiḥ pratiśabdam asāv api |</span>                    <span class="verse-line">na caikajñānajananaṃ bhinnais taiḥ kramavarttibhiḥ ||</span></li>
        <li id="v7,18"><span class="verse-number">7.18</span><span class="verse-line">na cāvayavaśo bodhād aikyaṃ vākyatadarthayoḥ |</span>                    <span class="verse-line">na cāvayavabuddhīnāṃ bhrāntitvaṃ bādhakād ṛte ||</span></li>
        <li id="v7,19"><span class="verse-number">7.19</span><span class="verse-line">ekanirbhāgatābuddher asatyāḥ satyatā katham |</span>                    <span class="verse-line">anurāgavyavacchedau buddhīnāṃ na ca siddhyataḥ ||</span></li>
        <li id="v7,20"><span class="verse-number">7.20</span><span class="verse-line">kṣaṇikatvād ato 'rthatvaṃ neṣṭaṃ saṃsargabhedayoḥ |<span class="pb" data-page="602">&lt;602&gt;</span></span>                    <span class="verse-line">yadi dhriyata gobuddhiḥ śuklabuddhijanikṣaṇe ||</span></li>
        <li id="v7,21"><span class="verse-number">7.21</span><span class="verse-line">tato 'nyābhyo nivartteta saṃsṛjyeta tathānayā |</span>                    <span class="verse-line">saṃsargo na ca buddhīnāṃ saṃyogāder asambhavāt ||</span></li>
        <li id="v7,22"><span class="verse-number">7.22</span><span class="verse-line">ekātmavṛttitā tulyā ghaṭahastyādidhīṣv api |</span>                    <span class="verse-line">tathā nirantarotpattiḥ, nākāṅkṣā vātra śabdavat ||</span></li>
        <li id="v7,23"><span class="verse-number">7.23</span><span class="verse-line">kṣaṇikā 'yugapadbhāve kā buddhiḥ kām apekṣate |</span>                    <span class="verse-line">ata eva viśiṣṭā dhīs tābhir naikopajanyate ||</span></li>
        <li id="v7,24"><span class="verse-number">7.24</span><span class="verse-line">yataḥ kalpyeta sarvāsāṃ saṃsargas tadapekṣayā |</span>                    <span class="verse-line">na ca saṃsargavicchedanirbhāso 'ntaḥ prakalpitaḥ ||</span></li>
        <li id="v7,25"><span class="verse-number">7.25</span><span class="verse-line">bāhyābhāso 'rtharūpeṇa pramāṇaṃ svapnavad bhavet |<span class="pb" data-page="603">&lt;603&gt;</span></span>                    <span class="verse-line">na ca kālatrayopetabāhyārthāsambhave sati ||</span></li>
        <li id="v7,26"><span class="verse-number">7.26</span><span class="verse-line">pravartetāpi vijñānaṃ na cāsmin bāhyasambhavaḥ |</span>                    <span class="verse-line">anutpanne 'pi tenāsminn utpannaparikalpanā ||</span></li>
        <li id="v7,27"><span class="verse-number">7.27</span><span class="verse-line">arthasaṃsargadṛṣṭyā vā saṃsargo 'tra prakalpyate |</span>                    <span class="verse-line">buddhyor na tāvad evaṃ syād viśeṣaṇaviśeṣyatā ||</span></li>
        <li id="v7,28"><span class="verse-number">7.28</span><span class="verse-line">tathaiva śabdatadbuddhyor viśeṣotpattyasambhavāt |</span>                    <span class="verse-line">tāvān eva hi gośabdaḥ śuklaśabde 'pi kīrtite ||</span></li>
        <li id="v7,29"><span class="verse-number">7.29</span><span class="verse-line">pūrvasattve 'pi tāvattā tasyaivaṃ taddhiyor api |</span>                    <span class="verse-line">viśeṣaṇaviśeṣyatvaṃ na syāc chuklatvagotvayoḥ ||</span></li>
        <li id="v7,30"><span class="verse-number">7.30</span><span class="verse-line">na tayor anurāgo hi nā'vacchedaḥ parasparam |<span class="pb" data-page="604">&lt;604&gt;</span></span>                    <span class="verse-line">gotvena na hi śuklatvaṃ gotvaṃ vā tena rajyate ||</span></li>
        <li id="v7,31"><span class="verse-number">7.31</span><span class="verse-line">anyonyātmany asadbhāvād vyaktyaṅgatvād dvayor api |</span>                    <span class="verse-line">vyaktiś ced anurajyeta tābhyāṃ tatrāpi śabdayoḥ ||</span></li>
        <li id="v7,32"><span class="verse-number">7.32</span><span class="verse-line">na parasparasambandhaḥ syād atadgocarau hi tau |</span>                    <span class="verse-line">śabdair anucyamāne hi saty apy ekāśraye 'rthataḥ ||</span></li>
        <li id="v7,33"><span class="verse-number">7.33</span><span class="verse-line">śabdānāṃ naiva sambandhaḥ pṛthivīsthagavāśvavat |</span>                    <span class="verse-line">ekārthasamavāye 'pi rūpāder naiva saṅgatiḥ ||</span></li>
        <li id="v7,34"><span class="verse-number">7.34</span><span class="verse-line">na caikavyaktivṛttitve pramāṇaṃ gotvaśuklayoḥ |</span>                    <span class="verse-line">sambandhād etayos tatra syād ekavyaktikalpanā ||</span></li>
        <li id="v7,35"><span class="verse-number">7.35</span><span class="verse-line">tadekatvāc ca sambandha evam anyonyasaṃśrayam |<span class="pb" data-page="605">&lt;605&gt;</span></span>                    <span class="verse-line">na cātra padam asty anyad yenaikavyaktidhīr bhavet ||</span></li>
        <li id="v7,36"><span class="verse-number">7.36</span><span class="verse-line">na cā'syāḥ padavācyatvaṃ, vācyate 'pi na caikatā |</span>                    <span class="verse-line">gamyamānasya caikatvāt sambandho yadi kalpyate ||</span></li>
        <li id="v7,37"><span class="verse-number">7.37</span><span class="verse-line">pārthivatvādyabhedena kiṃ na syād ghaṭavṛkṣayoḥ |</span>                    <span class="verse-line">śuklaśrutyā na gotvādiḥ kṛṣṇādibhyo nivarttyate ||</span></li>
        <li id="v7,38"><span class="verse-number">7.38</span><span class="verse-line">svabhāvato 'vabodhaś ca tadvaśān nā'pasarpati |<span class="pb" data-page="606">&lt;606&gt;</span></span>                    <span class="verse-line">kṛṣṇādyapohanaṃ vācyaṃ śuklaśabdasya yady api ||</span></li>
        <li id="v7,39"><span class="verse-number">7.39</span><span class="verse-line">tathāpi gogatatve 'sya pramāṇaṃ naiva sannidhiḥ |</span>                    <span class="verse-line">tadviṣaya eveti yāvacchabdena nocyate ||</span></li>
        <li id="v7,40"><span class="verse-number">7.40</span><span class="verse-line">tāvat sarvam aśābdaṃ syāt svātantryeṇā'dhyavasyataḥ |</span>                    <span class="verse-line">sannidher anumīyeta tādṛśaṃ vacanaṃ yadi ||</span></li>
        <li id="v7,41"><span class="verse-number">7.41</span><span class="verse-line">punaḥ saṇṇidhyadhīnaiva tasyaitadviṣayā'rthatā |</span>                    <span class="verse-line">tatrāpi śabdakḷptiś ced anavasthā bhaved iyam ||</span></li>
        <li id="v7,42"><span class="verse-number">7.42</span><span class="verse-line">ṣaṭpramāṇā'tiriktatvāt tasmāt sannidhyanāśrayaḥ |</span>                    <span class="verse-line">sambandhakāraṇaṃ nāpi ṣaṣṭhī gavyupalabhyate ||</span></li>
        <li id="v7,43"><span class="verse-number">7.43</span><span class="verse-line">satyām api tu sambandhaḥ śrautas tāvan nirākṛtaḥ |<span class="pb" data-page="607">&lt;607&gt;</span></span>                    <span class="verse-line">gamyamānasya cārthasya naiva dṛṣṭaṃ viśeṣaṇam ||</span></li>
        <li id="v7,44"><span class="verse-number">7.44</span><span class="verse-line">śabdāntarair vibhaktyā vā dhūmo 'yaṃ jvalatītivat |</span>                    <span class="verse-line">saṃsarge cāpi bhede vā vākyārthe parikalpite ||</span></li>
        <li id="v7,45"><span class="verse-number">7.45</span><span class="verse-line">tasya yāvat padārthatvān naikavākyatvasambhavaḥ |</span>                    <span class="verse-line">padārthavyatirekaś ca nāsti saṃsargabhedayoḥ ||</span></li>
        <li id="v7,46"><span class="verse-number">7.46</span><span class="verse-line">na ca vastvantarā''rambhaḥ padārthais tadanugrahāt |</span>                    <span class="verse-line">na hi jātiguṇaiḥ kiṃ cit kāryamāraśyate bahiḥ ||</span></li>
        <li id="v7,47"><span class="verse-number">7.47</span><span class="verse-line">tadabhāve 'vabodhaś ca jāto 'pi svapnavanmṛṣā |</span>                    <span class="verse-line">satām eva viśeṣāṇāṃ saṃnidher yo 'pi manyate ||</span></li>
        <li id="v7,48"><span class="verse-number">7.48</span><span class="verse-line">vākyārthatvam abhivyaktau tasyāpi tadanekatā |</span>                    <span class="verse-line">prāksattve ca kutas teṣāṃ pramāṇaṃ pratyayair vinā ||</span></li>
        <li id="v7,49"><span class="verse-number">7.49</span><span class="verse-line">na caiṣāṃ vastusattvaṃ ca tatpade 'stitvakāraṇaṃ |<span class="pb" data-page="608">&lt;608&gt;</span></span>                    <span class="verse-line">evam ādyā'ntyasarveṣāṃ pṛthaksaṃghātakalpane ||</span></li>
        <li id="v7,50"><span class="verse-number">7.50</span><span class="verse-line">anyonyā'nugrahā'bhāvāt padānāṃ nāsti vākyatā |</span>                    <span class="verse-line">ādyaṃ yadi padaṃ sarvaiḥ saṃskriyeta viśeṣataḥ ||</span></li>
        <li id="v7,51"><span class="verse-number">7.51</span><span class="verse-line">tatas tad eva vākyaṃ syād anyaś ca dyotako gaṇaḥ |</span>                    <span class="verse-line">evam antyeṣu sarveṣu pṛthagbhūteṣv avasthitam ||</span></li>
        <li id="v7,52"><span class="verse-number">7.52</span><span class="verse-line">svatantreṣu hi vākyatvaṃ kathacinnopalakṣitam |</span>                    <span class="verse-line">sphoṭajātiniṣedhaś ca syāt padasphoṭajātivat ||</span></li>
        <li id="v7,53"><span class="verse-number">7.53</span><span class="verse-line">vāryaḥ padakramo vākyaṃ yathā varṇakramaḥ padam |</span>                    <span class="verse-line">buddhyā na copasaṃhartuḥ kramo niṣkṛṣya śakyate ||</span></li>
        <li id="v7,54"><span class="verse-number">7.54</span><span class="verse-line">padāny eva hi tadvanti vartante śrotrabuddhivat |<span class="pb" data-page="609">&lt;609&gt;</span></span>                    <span class="verse-line">tāvatsv eva padeṣv anyaḥ kramo 'nyaś ca pratīyate ||</span></li>
        <li id="v7,55"><span class="verse-number">7.55</span><span class="verse-line">tatra yāvat kramaṃ bhedo vākyārthasya prasajyate |</span>                    <span class="verse-line">padāntarasya pārārthyādākhyātaṃ yo 'pi manyate ||</span></li>
        <li id="v7,56"><span class="verse-number">7.56</span><span class="verse-line">vākyaṃ prādhānyayogena vākyārthaṃ cāpi bhāvanām |</span>                    <span class="verse-line">tatrāpi na bahirvastu kriyākārakasaṅgatiḥ ||</span></li>
        <li id="v7,57"><span class="verse-number">7.57</span><span class="verse-line">na kārakāṇām anyonyaṃ na kriyāṇāṃ pratīyate |</span>                    <span class="verse-line">ukhāyāmodanaṃ kāṣṭhair devadattaḥ paced iti ||</span></li>
        <li id="v7,58"><span class="verse-number">7.58</span><span class="verse-line">dravyāṇāṃ tāvad etasmin na sambandhaḥ parasparam |</span>                    <span class="verse-line">atyantabhedaniṣpannaṣaṣṭhyabhāvānapekṣaṇaiḥ ||</span></li>
        <li id="v7,59"><span class="verse-number">7.59</span><span class="verse-line">tṛtīyādyapahāreṇa sannidher api bādhanāt |</span>                    <span class="verse-line">kāṣṭhādīnāṃ ca sambandhaḥ kriyayā na svarūpataḥ ||</span></li>
        <li id="v7,60"><span class="verse-number">7.60</span><span class="verse-line">ārdrādidharmakaiḥ pākas taiḥ kṛto na hi dṛśyate |<span class="pb" data-page="610">&lt;610&gt;</span></span>                    <span class="verse-line">śaktiḥ kāraṇam iṣṭhā ced, amūrtā sāpi niṣkriyā ||</span></li>
        <li id="v7,61"><span class="verse-number">7.61</span><span class="verse-line">śaktair api ca taiḥ pākas tiṣṭhadbhir naiva sādhyate |</span>                    <span class="verse-line">jvalanādimukhenātha teṣāṃ pākena saṅgatiḥ ||</span></li>
        <li id="v7,62"><span class="verse-number">7.62</span><span class="verse-line">tathāpi karmaṇā kramaṃ na sādhyam iti durbham |</span>                    <span class="verse-line">bhinnārthasamavetatvān na ca sambandhasambhavaḥ ||</span></li>
        <li id="v7,63"><span class="verse-number">7.63</span><span class="verse-line">na cānyakārakotpādye kārakaṃ kārakāntaram |</span>                    <span class="verse-line">jvalanādīni kurvanti na ca syuḥ pākasādhanam ||</span></li>
        <li id="v7,64"><span class="verse-number">7.64</span><span class="verse-line">apākasādhanānāṃ ca kutas tenaikavācyatā |</span>                    <span class="verse-line">jvalanādigatā pāke śaktiś ced upacaryate ||</span></li>
        <li id="v7,65"><span class="verse-number">7.65</span><span class="verse-line">kartṛtvāt tatra kāṣṭhādeḥ karaṇatvādi ca durlabham |<span class="pb" data-page="611">&lt;611&gt;</span></span>                    <span class="verse-line">mukhyaṃ kārakavaicitryam alabdhaṃ jvalanādiṣu ||</span></li>
        <li id="v7,66"><span class="verse-number">7.66</span><span class="verse-line">kathaṃ tu pākavelāyām upacāreṇa labhyate |</span>                    <span class="verse-line">svavyāpāre ca kāṣṭhādeḥ karaṇatvādyasambhavaḥ ||</span></li>
        <li id="v7,67"><span class="verse-number">7.67</span><span class="verse-line">viklidyanti jvalantīti bibhratīti ca darśanāt |</span>                    <span class="verse-line">na caiṣāṃ pākavelāyāṃ vyāpārāntaram iṣyate ||</span></li>
        <li id="v7,68"><span class="verse-number">7.68</span><span class="verse-line">ekaprayogavat, tena kartṛtaiva prasajyate |</span>                    <span class="verse-line">pacinā cānupātteṣu jvalanādiṣv asaṅgatiḥ ||</span></li>
        <li id="v7,69"><span class="verse-number">7.69</span><span class="verse-line">na hi sadbhāvamātreṇa tāni sambandhakāraṇam |</span>                    <span class="verse-line">na ca śabdāntarair eṣām upādānamataḥ paciḥ ||</span></li>
        <li id="v7,70"><span class="verse-number">7.70</span><span class="verse-line">devadattakriyāvācī na syāt kāṣṭhādisaṅgataḥ |</span>                    <span class="verse-line">sarvavyāpāravācī cet pacir iṣṭas tathā sati ||</span></li>
        <li id="v7,71"><span class="verse-number">7.71</span><span class="verse-line">kartṛtvam eva kāṣṭāder āpannaṃ devadattavat |</span>                    <span class="verse-line">dhātunoktakriye nityaṃ kārake kartṛteṣyate ||<span class="pb" data-page="612">&lt;612&gt;</span></span></li>
        <li id="v7,72"><span class="verse-number">7.72</span><span class="verse-line">sarveṣāṃ bhāvanāsāmye na hy anyat kartṛlakṣaṇam |</span>                    <span class="verse-line">kāṣṭhādīni pacantīti vivakṣā yā ca dṛśyate ||</span></li>
        <li id="v7,73"><span class="verse-number">7.73</span><span class="verse-line">sāpi naivopapadyeta yady anyat kartṛlakṣaṇam |</span>                    <span class="verse-line">ekadhātugṛhītānāṃ na cāsty aṅgapradhānatā ||</span></li>
        <li id="v7,74"><span class="verse-number">7.74</span><span class="verse-line">na kārakaṃ tataḥ karttā prādhānyābhihitakriyam |</span>                    <span class="verse-line">ataḥ samapradhānānām abhidhā sadasattvayoḥ ||</span></li>
        <li id="v7,75"><span class="verse-number">7.75</span><span class="verse-line">kva cit kārakavaicitryaṃ kva cid aikyaṃ na yujyate |</span>                    <span class="verse-line">pratyayenāpi naivātra jvalanādiparigrahaḥ ||</span></li>
        <li id="v7,76"><span class="verse-number">7.76</span><span class="verse-line">kartṛmātraṃ tv asau brūyād atha vā tadgatā kriyām |</span>                    <span class="verse-line">tasmān na pacatīty atra kāṣṭhāder asti saṅgatiḥ ||</span></li>
        <li id="v7,77"><span class="verse-number">7.77</span><span class="verse-line">sarvatra na ca dhātvarthaḥ pratyayārthena yujyate |<span class="pb" data-page="613">&lt;613&gt;</span></span>                    <span class="verse-line">bhāvanā pratyayārtho hi dhātvarthānāṃ ca tāṃ prati ||</span></li>
        <li id="v7,78"><span class="verse-number">7.78</span><span class="verse-line">sādhyasādhanayogyānām upādānaṃ ca dhātubhiḥ |</span>                    <span class="verse-line">sādhyatvaṃ pākam ity evaṃ pākenaiva ca sādhanam ||</span></li>
        <li id="v7,79"><span class="verse-number">7.79</span><span class="verse-line">pac ity etena rūpeṇa naiko 'py aṃśaḥ pratīyate |</span>                    <span class="verse-line">vidhibhāvanayoś caikapratyayagrāhyatākṛtaḥ ||</span></li>
        <li id="v7,80"><span class="verse-number">7.80</span><span class="verse-line">dhātvarthāt prathamaṃ tāvat sambandho 'dhyavasīyate |</span>                    <span class="verse-line">vidhāv avasite tatra kevale bhāvanātmani ||</span></li>
        <li id="v7,81"><span class="verse-number">7.81</span><span class="verse-line">paścāt sambadhyamāno 'pi na dhātvartho vidhīyate |</span>                    <span class="verse-line">vidhyahīnapravṛtteś ca na sa kāryaḥ śruto 'pi san ||</span></li>
        <li id="v7,82"><span class="verse-number">7.82</span><span class="verse-line">evaṃ kārakavidhyantavidhānasyāpy asambhavaḥ |</span>                    <span class="verse-line">vidhyantatvaṃ prayājāder niṣedhavyam asaṅgatam ||<span class="pb" data-page="614">&lt;614&gt;</span></span></li>
        <li id="v7,83"><span class="verse-number">7.83</span><span class="verse-line">asambaddhatvam eteṣāṃ vācyaṃ śuklagavādivat |</span>                    <span class="verse-line">tatrārthalakṣaṇā kā cit sambhaved api saṅgatiḥ ||</span></li>
        <li id="v7,84"><span class="verse-number">7.84</span><span class="verse-line">vākyair eva tv asambaddhaiḥ sambandho na prakalpyate |</span>                    <span class="verse-line">ato 'nyonyāśrayatvaṃ syād ekamūlāprasiddhitaḥ ||</span></li>
        <li id="v7,85"><span class="verse-number">7.85</span><span class="verse-line">evam aṃśatrayāsattvāj jāto nirviṣayo vidhiḥ |</span>                    <span class="verse-line">dhātvarthakārakāṇāṃ tu sākṣān naivaiṣa sidhyati ||</span></li>
        <li id="v7,86"><span class="verse-number">7.86</span><span class="verse-line">vidher bhāvanayā rodhāt kartus teṣv apravartanāt |</span>                    <span class="verse-line">kriyākārakasambandhamūlatvāt sarvasaṅgatiḥ ||</span></li>
        <li id="v7,87"><span class="verse-number">7.87</span><span class="verse-line">niṣedhyā tanniṣedhena svasvāmipitṛbandhuṣu |</span>                    <span class="verse-line">upasarganipātānāṃ kena cin na ca saṅgatiḥ ||</span></li>
        <li id="v7,88"><span class="verse-number">7.88</span><span class="verse-line">parasparaṃ tv asiddhaiva svātantryeṇa ca nāmabhiḥ |<span class="pb" data-page="615">&lt;615&gt;</span></span>                    <span class="verse-line">kriyāviśeṣaṇatvāc ca vinā naivopasargatā ||</span></li>
        <li id="v7,89"><span class="verse-number">7.89</span><span class="verse-line">vākyārtho 'sattvabhūtatvād etair na ca viśiṣyate |</span>                    <span class="verse-line">kriyādvārā'tha kalpyeta sāpi nākārakātmanaḥ ||</span></li>
        <li id="v7,90"><span class="verse-number">7.90</span><span class="verse-line">asattvabhūm arthaṃ ca nādhyavasyati kārakam |</span>                    <span class="verse-line">viśeṣaṇatvam apy eṣāṃ naivārthānanurañjanāt ||</span></li>
        <li id="v7,91"><span class="verse-number">7.91</span><span class="verse-line">ānarthakyānyavācitvaviparotaprasādhanāt |</span>                    <span class="verse-line">pralambate 'yam ityādau teṣāṃ kaś cid arthakaḥ ||</span></li>
        <li id="v7,92"><span class="verse-number">7.92</span><span class="verse-line">prāsādādiṣu cānyo 'rtho viparītaḥ pratiṣṭhate |</span>                    <span class="verse-line">yena svārthāvirodhena viśeṣa upajanyate ||</span></li>
        <li id="v7,93"><span class="verse-number">7.93</span><span class="verse-line">viśeṣaṇaṃ tadeveṣṭaṃ na tu yat svārthanāśakam |</span>                    <span class="verse-line">ābhimukhyordhvagatyādiviśeṣo yo 'vagamyate ||</span></li>
        <li id="v7,94"><span class="verse-number">7.94</span><span class="verse-line">tasyāpi kartṛdharmatvān na dhātvarthāṅgateṣyate |</span>                    <span class="verse-line">kartrā ca saha sambandho nopasargasya vidyate ||</span></li>
        <li id="v7,95"><span class="verse-number">7.95</span><span class="verse-line">aṃśatrayātiriktatvān nāpi bhāvanayā saha |</span>                    <span class="verse-line">pratiṣedhavikalpādeḥ sambandhaś ca virudhyate ||<span class="pb" data-page="616">&lt;616&gt;</span></span></li>
        <li id="v7,96"><span class="verse-number">7.96</span><span class="verse-line">anyarūpaparicchedād vāhyavastvarthavādinām |</span>                    <span class="verse-line">svaśruteḥ prathamaṃ vastu sadbhāvena nirūpitam ||</span></li>
        <li id="v7,97"><span class="verse-number">7.97</span><span class="verse-line">kathaṃ nañādibhiḥ paścād abhāvam upanīyate |</span>                    <span class="verse-line">virodhaś ca tayoḥ śrutyor asti nāstīti śabdavat ||</span></li>
        <li id="v7,98"><span class="verse-number">7.98</span><span class="verse-line">vikalpe punarekasya śabdasyaiṣā virodhitā |</span>                    <span class="verse-line">gavādivac ca naiteṣāṃ svatantrārthāvadhāraṇam ||</span></li>
        <li id="v7,99"><span class="verse-number">7.99</span><span class="verse-line">yena tatpūrvakaṃ santaṃ vākyārthaṃ yāyurātmanā |</span>                    <span class="verse-line">samudāye 'py asiddhatvāt yena vakṣyaty ahetutām ||</span></li>
        <li id="v7,100"><span class="verse-number">7.100</span><span class="verse-line">gamyate cet yato 'vocat pratyekāśaktisiddhaye |</span>                    <span class="verse-line">asambandhāt padārthānām iti pūrvoktayā diśā ||</span></li>
        <li id="v7,101"><span class="verse-number">7.101</span><span class="verse-line">sann apy ajñāyamānatvād asann ity abhidhīyate |<span class="pb" data-page="617">&lt;617&gt;</span></span>                    <span class="verse-line">aikaikaśye padārthānāṃ vākyārthe vyabhicāritā ||</span></li>
        <li id="v7,102"><span class="verse-number">7.102</span><span class="verse-line">prāgasiddheḥ samastānām asādhāraṇaduṣṭatā |</span>                    <span class="verse-line">padārthān eva vākyārthaṃ yaḥ sāmastyena manyate ||</span></li>
        <li id="v7,103"><span class="verse-number">7.103</span><span class="verse-line">gaur aśvaḥ puruṣo hastīty atrāpy asya prasajyate |</span>                    <span class="verse-line">vyastasya yo 'rthaḥ śabdasya na sāmastye jahāti tam ||</span></li>
        <li id="v7,104"><span class="verse-number">7.104</span><span class="verse-line">taṃ cojjhati na viśrambhaḥ padārthaṃ prati labhyate |</span>                    <span class="verse-line">tatra dvitrādisāmānyavijñānaṃ kevalaṃ bhavet ||</span></li>
        <li id="v7,105"><span class="verse-number">7.105</span><span class="verse-line">anekaśabdavijñānān na viśeṣāvadhāraṇam |<span class="pb" data-page="618">&lt;618&gt;</span></span>                    <span class="verse-line">padārthasaṅgate 'rthe ced vākyaṃ sākṣāt pravarttate ||</span></li>
        <li id="v7,106"><span class="verse-number">7.106</span><span class="verse-line">padārthasaṃvidas tatra na syād dṛṣṭopakāritā |</span>                    <span class="verse-line">tenājñātapadārtho 'pi budhyetaiva svabhāvataḥ ||</span></li>
        <li id="v7,107"><span class="verse-number">7.107</span><span class="verse-line">tān vānurudhyamānasya kāraṇaṃ syusta eva te |</span>                    <span class="verse-line">tatra coktam, ato nāsti vākyadhīmūlasambhavaḥ ||</span></li>
        <li id="v7,108"><span class="verse-number">7.108</span><span class="verse-line">tataś cārthād bhavel loke, vedārthas tv apramāṇakaḥ |</span>                    <span class="verse-line">samayāt puruṣāṇāṃ vā guṇavṛddhyādivanmataḥ ||</span></li>
        <li id="v7,109"><span class="verse-number">7.109</span><span class="verse-line">niṣkāraṇo 'pi sannartho yājñikaiḥ paribhāṣitaḥ |</span>                    <span class="verse-line">tatra coktaṃ kathāvat tu saṅghātāt pauruṣeyatā ||<span class="pb" data-page="619">&lt;619&gt;</span></span></li>
        <li id="v7,110"><span class="verse-number">7.110</span><span class="verse-line">na cāptaḥ puruṣo 'trāsti, tena vedāpramāṇatā |</span>                    <span class="verse-line">atrābhidhīyate, yady apy asti mūlāntaraṃ na naḥ ||</span></li>
        <li id="v7,111"><span class="verse-number">7.111</span><span class="verse-line">padārthānāṃ tu mūlatvaṃ dṛṣṭaṃ tadbhāvabhāvataḥ |</span>                    <span class="verse-line">satyaṃ na vācakaṃ vākyaṃ vākyārthasyopapadyate ||</span></li>
        <li id="v7,112"><span class="verse-number">7.112</span><span class="verse-line">anyathāpy upapannatvāc chaktis tatrāpramāṇikā |</span>                    <span class="verse-line">pada eva hi varṇānāṃ śaktiḥ kleśena kalpitā ||</span></li>
        <li id="v7,113"><span class="verse-number">7.113</span><span class="verse-line">tirobhāvād iha tv eṣāṃ bhavet kleśatareṇa sā |</span>                    <span class="verse-line">bahavaś cānusandheyā varṇāś ciratirohitāḥ ||</span></li>
        <li id="v7,114"><span class="verse-number">7.114</span><span class="verse-line">padārtheṣūpayuktānāṃ punarvyāpārakalpanā |<span class="pb" data-page="620">&lt;620&gt;</span></span>                    <span class="verse-line">padārthānāṃ ca sāmarthyaṃ gamyamānam apahnutam ||</span></li>
        <li id="v7,115"><span class="verse-number">7.115</span><span class="verse-line">ānantaryād dhi vākyārthas taddhetutvaṃ na muñcati |</span>                    <span class="verse-line">ekayaiva hi saṃskṛtyā kathaṃ kāryadvayaṃ bhavet ||</span></li>
        <li id="v7,116"><span class="verse-number">7.116</span><span class="verse-line">na caiṣāṃ pūrvasaṃskārād anyo 'stīti pratīyate |</span>                    <span class="verse-line">na cānyavarṇavelāyāṃ teṣv ālocanasambhavaḥ ||</span></li>
        <li id="v7,117"><span class="verse-number">7.117</span><span class="verse-line">padatadvācyasambandhabuddhivyavadhibādhanāt |</span>                    <span class="verse-line">pratyakṣasmṛtirūpāto na teṣv ekāsti vākyadhīḥ ||</span></li>
        <li id="v7,118"><span class="verse-number">7.118</span><span class="verse-line">tasmāc ca vākyanirbhāsā vākyaṃ sā dhīr na kalpate |</span>                    <span class="verse-line">vākyam ity anayā buddhyā na cātmāṃśaḥ pratīyate ||</span></li>
        <li id="v7,119"><span class="verse-number">7.119</span><span class="verse-line">na ca vākyārthabuddhyedaṃ śūnyavāde nirūpitam |<span class="pb" data-page="621">&lt;621&gt;</span></span>                    <span class="verse-line">vākyavākyārthyor aikye bāhyābhyantaravādinām ||</span></li>
        <li id="v7,120"><span class="verse-number">7.120</span><span class="verse-line">vicchinnabhāgabuddhīnāṃ mṛṣātvaṃ niṣpramāṇakam |</span>                    <span class="verse-line">kalpyamāne 'pi naivaṃ ca vastubuddhir nivarttate ||</span></li>
        <li id="v7,121"><span class="verse-number">7.121</span><span class="verse-line">teṣv eva ca padārtheṣu prakḷptastokaśaktiṣu |</span>                    <span class="verse-line">āvāpodvāparacanābhedād vākyeṣv anantā ||</span></li>
        <li id="v7,122"><span class="verse-number">7.122</span><span class="verse-line">stokaśaktyupapanne 'rthe bahuśaktyapramāṇatā |</span>                    <span class="verse-line">vākyatacchaktyanantatve nārthāpattis tato bhavet ||</span></li>
        <li id="v7,123"><span class="verse-number">7.123</span><span class="verse-line">na cāvayavabuddhīnāṃ sādṛśyād bhrāntikalpanā |</span>                    <span class="verse-line">na prasiddhāḥ pṛthagbhūtā mukhyā hy avayavāḥ kva cit ||</span></li>
        <li id="v7,124"><span class="verse-number">7.124</span><span class="verse-line">nāvayavyantare yasmāt sarvavākyeṣv abhāgatā |</span>                    <span class="verse-line">satām avayavānāṃ hi syād vā sadṛśatā na vā ||<span class="pb" data-page="622">&lt;622&gt;</span></span></li>
        <li id="v7,125"><span class="verse-number">7.125</span><span class="verse-line">sādṛśyaṃ narasiṃhādau yuktaṃ jātyantare sati |</span>                    <span class="verse-line">tatra hy avayavāḥ siddhāḥ prāksaṃyogavibhāginaḥ ||</span></li>
        <li id="v7,126"><span class="verse-number">7.126</span><span class="verse-line">pāṇyādayo hi vicchinnā dṛśyante nṛśarīrataḥ |</span>                    <span class="verse-line">deheṣu ca pṛthagbuddhis teṣu sarveṣu jāyate ||</span></li>
        <li id="v7,127"><span class="verse-number">7.127</span><span class="verse-line">tatra tatsadṛśatvād vā tatsāmānyena vaikatā |</span>                    <span class="verse-line">hastādiṣūpapanneti pratyabhijñānasambhavaḥ ||</span></li>
        <li id="v7,128"><span class="verse-number">7.128</span><span class="verse-line">tadvad atrāpi sādṛśyaṃ yadi nāmāvadhāryate |</span>                    <span class="verse-line">siddhe 'vayavasatyatve mṛṣā nirbhāgakalpanā ||</span></li>
        <li id="v7,129"><span class="verse-number">7.129</span><span class="verse-line">asatā yat tu sādṛśyam asataḥ parikalpyate |</span>                    <span class="verse-line">dhruvaṃ śaśaviṣāṇena kharaśṛṅgasya tad bhavet ||</span></li>
        <li id="v7,130"><span class="verse-number">7.130</span><span class="verse-line">athāsattvena sādṛśyam atrāpy astīti manyate |</span>                    <span class="verse-line">sarvatraivaṃ samānatvāt kaś cin nāsadṛśo bhavet ||</span></li>
        <li id="v7,131"><span class="verse-number">7.131</span><span class="verse-line">bhāgaś citre 'pi dṛṣṇādir dṛṣṭa eva sadṛktayā |<span class="pb" data-page="623">&lt;623&gt;</span></span>                    <span class="verse-line">ekadeśaś ca madye 'pi samyaktiktaraseṣu ca ||</span></li>
        <li id="v7,132"><span class="verse-number">7.132</span><span class="verse-line">citrabuddhes tu naivāsti pratītir bhāgaśo mama |</span>                    <span class="verse-line">ākārābhāvataḥ, artho 'tra citraḥ sāvayavaḥ sa ca ||</span></li>
        <li id="v7,133"><span class="verse-number">7.133</span><span class="verse-line">tasmān na padavarṇānām asattvāt sadṛśī gatiḥ |</span>                    <span class="verse-line">vākyasyāpi na sādṛśyaṃ tatrāvayavavarjanāt ||</span></li>
        <li id="v7,134"><span class="verse-number">7.134</span><span class="verse-line">syād varṇapadaniṣkṛṣṭir na ca vākyasadṛktayā |</span>                    <span class="verse-line">tena na syād apoddhāras teṣām ālambanād ṛte ||<span class="pb" data-page="624">&lt;624&gt;</span></span></li>
        <li id="v7,135"><span class="verse-number">7.135</span><span class="verse-line">na ca vyañjakabhedo 'pi padavarṇādṛte 'sti te |</span>                    <span class="verse-line">sūkṣmatvād, aṇukalpānāṃ dhvanīnāṃ parikalpanāt ||</span></li>
        <li id="v7,136"><span class="verse-number">7.136</span><span class="verse-line">na ca kāryāntarārambhas tais tādṛgupapadyate |</span>                    <span class="verse-line">tenāṇumātraśabdāṃśagṛhītiḥ kevalā bhavet ||</span></li>
        <li id="v7,137"><span class="verse-number">7.137</span><span class="verse-line">sator api ca nādānāṃ pṛthaktvakramavattvayoḥ |</span>                    <span class="verse-line">vyaṅgyābhāvena naivaiṣām abhivyaktiḥ prasidhyati ||</span></li>
        <li id="v7,138"><span class="verse-number">7.138</span><span class="verse-line">kṛtsnasya yaugapadyena bhaved vāvagatir na vā |</span>                    <span class="verse-line">naiva prāksakalād vākyād grāhyaṃ kiñ cit tavāsti hi ||</span></li>
        <li id="v7,139"><span class="verse-number">7.139</span><span class="verse-line">tad eva sakalaṃ vākyaṃ nyūnam anyadapekṣya ca |</span>                    <span class="verse-line">tadviruddham, <span class="pb" data-page="625">&lt;625&gt;</span>  na cābhinne nyūnasākalyakalpanā ||</span></li>
        <li id="v7,140"><span class="verse-number">7.140</span><span class="verse-line">pṛthakprasiddhasadbhāvaṃ tripadaṃ ca catuṣpade |</span>                    <span class="verse-line">nāstīti yadi kalpyeta vṛkṣo na syāt tadā vane ||</span></li>
        <li id="v7,141"><span class="verse-number">7.141</span><span class="verse-line">pṛthakprasiddhyamithyātvāt syād vākyāntaratā yadi |</span>                    <span class="verse-line">vākyāc chabdāntaratvaṃ syāt tathaiva padavarṇayoḥ ||</span></li>
        <li id="v7,142"><span class="verse-number">7.142</span><span class="verse-line">tasmād yathā mahāvākye laghūnām anirākriyā |</span>                    <span class="verse-line">tathaiva padavarṇānāṃ nāsattvaṃ vākyabuddhiṣu ||</span></li>
        <li id="v7,143"><span class="verse-number">7.143</span><span class="verse-line">kevalasyāprayogāc cet, mahadarthe laghor api |</span>                    <span class="verse-line">alpārthe tatprayuktaṃ cet svārthe tadvat padāni naḥ ||<span class="pb" data-page="626">&lt;626&gt;</span></span></li>
        <li id="v7,144"><span class="verse-number">7.144</span><span class="verse-line">yady api vyavahāraṅgaṃ na pūrṇaṃ padavarṇayoḥ |</span>                    <span class="verse-line">tathāpy asty eva sadbhāvas tanmātre prayuyukṣite ||</span></li>
        <li id="v7,145"><span class="verse-number">7.145</span><span class="verse-line">padārthamātram eveṣṭaṃ viśeṣe 'vagate kva cit |</span>                    <span class="verse-line">padaṃ prayuñjate ke cid varṇaṃ vārthasamanvitam ||</span></li>
        <li id="v7,146"><span class="verse-number">7.146</span><span class="verse-line">granthādhyayanavelāyāṃ svarūpeṇāvadhāraṇam |</span>                    <span class="verse-line">pradhānaṃ padavarṇānāṃ vicchinnānām upāśritam ||</span></li>
        <li id="v7,147"><span class="verse-number">7.147</span><span class="verse-line">tadā prasiddhasattvānāṃ cottaratrāsti sādhanam |</span>                    <span class="verse-line">na hi vākyārthabuddhyaiṣāṃ rūpaṃ kiñ cid viruddhyate ||</span></li>
        <li id="v7,148"><span class="verse-number">7.148</span><span class="verse-line">yady apy eṣāṃ na sāmarthyaṃ kevalānāṃ tadudgame |</span>                    <span class="verse-line">aviruddhas tu sadbhāvaḥ kāryāśaktarathāṅgavat ||</span></li>
        <li id="v7,149"><span class="verse-number">7.149</span><span class="verse-line">kevalasyāprayogitvaṃ tenānaikāntikīkṛtam |</span>                    <span class="verse-line">kāryād ṛte 'pi dṛṣṭir yā, <span class="pb" data-page="627">&lt;627&gt;</span>  sā śabde 'py upapāditā ||</span></li>
        <li id="v7,150"><span class="verse-number">7.150</span><span class="verse-line">sadbhāve padavarṇānāṃ bhedo yaḥ paramāṇuvat |</span>                    <span class="verse-line">sarvābhāvas tataś ceti seyaṃ bālabibhīṣikā ||</span></li>
        <li id="v7,151"><span class="verse-number">7.151</span><span class="verse-line">yathā tantvādayaḥ siddhāḥ paramāṇuṣu satsv api |</span>                    <span class="verse-line">tathā satsv api bhāgeṣu na varṇādi virotsyate ||</span></li>
        <li id="v7,152"><span class="verse-number">7.152</span><span class="verse-line">kiñ cit sāvayavaṃ dṛṣṭvā na ca sarvaṃ prasajyate |</span>                    <span class="verse-line">ghaṭasāvayavatve 'pi na bhāgaḥ paramāṇuṣu ||</span></li>
        <li id="v7,153"><span class="verse-number">7.153</span><span class="verse-line">tad atra padavarṇānāṃ bhedaṃ pratyakṣasādhitam |</span>                    <span class="verse-line">varṇāṃśānupapattyā kaḥ śaknuyādapabādhitum ||<span class="pb" data-page="628">&lt;628&gt;</span></span></li>
        <li id="v7,154"><span class="verse-number">7.154</span><span class="verse-line">asattve ye ca dṛṣṭāntāḥ prakṛtipratyayādayaḥ |</span>                    <span class="verse-line">asiddhās te, yato loke tatsadbhāvaḥ pratīyate ||</span></li>
        <li id="v7,155"><span class="verse-number">7.155</span><span class="verse-line">naiva hi prakriyāmātraṃ śāstrataḥ parikalpyate |</span>                    <span class="verse-line">pratyakṣaṃ hy eva tadrūpaṃ vācyam apy anyavācyavat ||</span></li>
        <li id="v7,156"><span class="verse-number">7.156</span><span class="verse-line">krameṇa hi pratīyete prakṛtipratyayau pade |</span>                    <span class="verse-line">tadāgame tadartho 'pi svasaṃvedyaḥ krameṇa naḥ ||</span></li>
        <li id="v7,157"><span class="verse-number">7.157</span><span class="verse-line">anvayavyatirekābhyām apy artho gamyate tayoḥ |</span>                    <span class="verse-line">amādyupajanāpāye vṛkṣārtho hy anugamyate ||</span></li>
        <li id="v7,158"><span class="verse-number">7.158</span><span class="verse-line">vṛkṣaṃ vṛkṣeṇa cety atra vṛkṣatvaṃ tāvad eva hi |</span>                    <span class="verse-line">karmatvaṃ hīyate pūrvaṃ karaṇatvaṃ ca jāyate ||</span></li>
        <li id="v7,159"><span class="verse-number">7.159</span><span class="verse-line">tathā vṛkṣaṃ ghaṭaṃ ceti karmatvam anugamyate |</span>                    <span class="verse-line">vṛkṣatvaṃ hīyate 'nyā ca ghaṭadhīrupajāyate ||</span></li>
        <li id="v7,160"><span class="verse-number">7.160</span><span class="verse-line">tatra yo 'nveti yaṃ śabdam arthas tasya bhaved asau |</span>                    <span class="verse-line">anyathānupapattyā hi śaktis tatrāvatiṣṭhate ||<span class="pb" data-page="629">&lt;629&gt;</span></span></li>
        <li id="v7,161"><span class="verse-number">7.161</span><span class="verse-line">yat kūpayūpasūpādau samāne 'py upabandhane |</span>                    <span class="verse-line">nāsty arthānugamaḥ kaś cit tan na śabdo 'parādhyati ||</span></li>
        <li id="v7,162"><span class="verse-number">7.162</span><span class="verse-line">nānvayavyatirekābhyām apūrvārthāvadhāraṇam |</span>                    <span class="verse-line">saṃsṛṣṭe 'vagate 'rthe hi tābhyāṃ śaktir niyamyate ||</span></li>
        <li id="v7,163"><span class="verse-number">7.163</span><span class="verse-line">tenānekātmakāc chabdād anekārthāvabodhane |</span>                    <span class="verse-line">siddhe yadāgame yo 'rthaḥ sa tasyaivāvadhāryate ||</span></li>
        <li id="v7,164"><span class="verse-number">7.164</span><span class="verse-line">evaṃ pipīlikāpaṅkte reṇucakrānvaye sati |</span>                    <span class="verse-line">gajāśvopajanāpāye 'py atādarthyam aśaktitaḥ ||<span class="pb" data-page="630">&lt;630&gt;</span></span></li>
        <li id="v7,165"><span class="verse-number">7.165</span><span class="verse-line">asty eva ca gajāśveṣu sāmānyaṃ reṇukāraṇam |</span>                    <span class="verse-line">dṛḍhaprāṇiviśeṣatvaṃ samastavyastalakṣitam ||</span></li>
        <li id="v7,166"><span class="verse-number">7.166</span><span class="verse-line">dṛṣṭā pipīlikāpaṅktiḥ kevalā reṇuvarjitā |</span>                    <span class="verse-line">hastyādyanvayinī tena na hetutvaṃ prapadyate ||</span></li>
        <li id="v7,167"><span class="verse-number">7.167</span><span class="verse-line">prakṛtipratyayādīnāṃ kevalāviniyogataḥ |</span>                    <span class="verse-line">yathaivārthā na dṛśyante tathā cānartham apy adaḥ ||</span></li>
        <li id="v7,168"><span class="verse-number">7.168</span><span class="verse-line">nāmākhyātādisākalyavaikalyānugame sati |</span>                    <span class="verse-line">tadarthāsambhavo dṛṣṭaḥ padavākyāntarāśrayaḥ ||</span></li>
        <li id="v7,169"><span class="verse-number">7.169</span><span class="verse-line">viprāśvaḥ pacate yātaṃ rājahastinyagāditi |</span>                    <span class="verse-line">tathānyarūpam anyādṛk rājñā dadhy atra gām iti ||</span></li>
        <li id="v7,170"><span class="verse-number">7.170</span><span class="verse-line">vipraśabdau kva cid dṛṣṭānupasargārthavācinau |</span>                    <span class="verse-line">samudāyas tathānyatra brāhmaṇatvāvabodhakaḥ ||</span></li>
        <li id="v7,171"><span class="verse-number">7.171</span><span class="verse-line">aśva ity api nāmedam ākhyātaṃ luṅi cedṛśam |</span>                    <span class="verse-line">ākhyātaṃ pacateśabdaḥ paca te iti vā dvayam ||<span class="pb" data-page="631">&lt;631&gt;</span></span></li>
        <li id="v7,172"><span class="verse-number">7.172</span><span class="verse-line">strīdvitvaṃ puṃbahutvaṃ vā te ṣaṣṭhyartha caturthyatha |</span>                    <span class="verse-line">pacate iti sarvaṃ vā caturthyantaṃ śatuḥ padam ||</span></li>
        <li id="v7,173"><span class="verse-number">7.173</span><span class="verse-line">yātaṃ loṇmadhyamadvitvamayātaṃ laṅi vā bhvet |</span>                    <span class="verse-line">kartṛniṣṭhādvitīyāntaṃ prathamāntaṃ napuṃsakam ||</span></li>
        <li id="v7,174"><span class="verse-number">7.174</span><span class="verse-line">rājahastī samāso vā rājaloṇmadhyamo 'pi vā |</span>                    <span class="verse-line">hastinītyatha saptamyāmatha strīpratyayāntaram ||</span></li>
        <li id="v7,175"><span class="verse-number">7.175</span><span class="verse-line">agāditi luṅantaṃ syādago vā pañcamīparaḥ |</span>                    <span class="verse-line">tānattītyatha vāpy evaṃ kvibanto 'yaṃ samāsabhāk ||</span></li>
        <li id="v7,176"><span class="verse-number">7.176</span><span class="verse-line">evamarthavikalpena bhede 'rtho nāvatiṣṭhate |</span>                    <span class="verse-line">nirbhāge vācake vākye samastādasti nirṇyaḥ ||</span></li>
        <li id="v7,177"><span class="verse-number">7.177</span><span class="verse-line">tasmān na yo yam anveti sarvadā tena so 'rthavān |</span>                    <span class="verse-line">anarthakatvavijñānāt tadrūpe 'pi padāntare ||</span></li>
        <li id="v7,178"><span class="verse-number">7.178</span><span class="verse-line">tathā rājārthavān dṛṣṭo rājñety atra ca nāsty asau |</span>                    <span class="verse-line">dadhi gaur iti nāpīmau vidmo dadhy atra gāmiti ||</span></li>
        <li id="v7,179"><span class="verse-number">7.179</span><span class="verse-line">anyasmiñ jñātasambandhe niṣiddho 'nyaś ca vācakaḥ |<span class="pb" data-page="632">&lt;632&gt;</span></span>                    <span class="verse-line">na ca sarvavikārāṇām ānantyāt saṅgatīkṣaṇam ||</span></li>
        <li id="v7,180"><span class="verse-number">7.180</span><span class="verse-line">tasmād anarthakair eva vinā jātiguṇānvayāt |</span>                    <span class="verse-line">prakṛtipratyayādyantapadabhāgavivarjitaiḥ ||</span></li>
        <li id="v7,181"><span class="verse-number">7.181</span><span class="verse-line">vākyair eva viśiṣṭho 'rthaḥ svatantraiḥ pratipādyate |</span>                    <span class="verse-line">bhāgaśaḥ kathitopāyair aśvakarṇājakarṇavat ||</span></li>
        <li id="v7,182"><span class="verse-number">7.182</span><span class="verse-line">atra brūmaḥ padātmā na sarveṣv eteṣu bhidyate |</span>                    <span class="verse-line">kena cid dhaddharmabhedena jarā rājetivat kramāt ||</span></li>
        <li id="v7,183"><span class="verse-number">7.183</span><span class="verse-line">padāvadhāraṇopāyān bahūnicchanti sūrayaḥ |</span>                    <span class="verse-line">kramanyūnātiriktatvasvaravākyasmṛtiśrutīḥ ||<span class="pb" data-page="633">&lt;633&gt;</span></span></li>
        <li id="v7,184"><span class="verse-number">7.184</span><span class="verse-line">śeṣān arthān paricchidya svarūpair vākyagocarān |</span>                    <span class="verse-line">tatsambandhānurūpārthavācitvenānyanirṇayaḥ ||</span></li>
        <li id="v7,185"><span class="verse-number">7.185</span><span class="verse-line">tatrāvadhṛtanāmārthair ākhyātāpekṣaṇena tat |</span>                    <span class="verse-line">ākhyāte sati nāmatvaṃ bhaved ubhayasambhave ||</span></li>
        <li id="v7,186"><span class="verse-number">7.186</span><span class="verse-line">yathā ca puruṣākāre samāne 'py avagamyate |</span>                    <span class="verse-line">smaraṇād brāhmaṇatvādi prakṛtipratyayānvayāt ||</span></li>
        <li id="v7,187"><span class="verse-number">7.187</span><span class="verse-line">tathānvākhyānabhedena prakṛtipratyayādibhiḥ |</span>                    <span class="verse-line">nāmākhyātavyavasthānaṃ smaraṇenopalakṣyate ||</span></li>
        <li id="v7,188"><span class="verse-number">7.188</span><span class="verse-line">aprāptasmṛtyupāyānāṃ viveko 'yaṃ na jāyate |</span>                    <span class="verse-line">ajñāte pitṛsaṃbandhe tulyo 'sau brāhmaṇādiṣu ||</span></li>
        <li id="v7,189"><span class="verse-number">7.189</span><span class="verse-line">tathā śrutyaiva sandigdhaṃ kiñ cin nirṇīyate padam |</span>                    <span class="verse-line">sāmānādhikaraṇyena prasiddhākhyātanāmabhiḥ ||<span class="pb" data-page="634">&lt;634&gt;</span></span></li>
        <li id="v7,190"><span class="verse-number">7.190</span><span class="verse-line">nanv ayaṃ na vibhāgaḥ syāt padajātimanicchataḥ |</span>                    <span class="verse-line">nāmākhyātamatigrāhyāḥ kathaṃ varṇāsta eva te ||</span></li>
        <li id="v7,191"><span class="verse-number">7.191</span><span class="verse-line">kena vā neṣyate jātiḥ padajātacatuṣṭaye |</span>                    <span class="verse-line">suptiṅkṛttaddhitāḥ santi tathā dhātvādijātayaḥ ||</span></li>
        <li id="v7,192"><span class="verse-number">7.192</span><span class="verse-line">padaikye 'py aviruddheyam atyantānatirekiṇī |</span>                    <span class="verse-line">varṇā eveti cagranthe niṣiddhātyantabhinnatā ||</span></li>
        <li id="v7,193"><span class="verse-number">7.193</span><span class="verse-line">bhramaṇatvādivac cāsau vyajyate kramavarttibhiḥ |</span>                    <span class="verse-line">antyavarṇe 'tha vā vyaktiḥ pūrvasaṃskṛtyapekṣiṇi ||</span></li>
        <li id="v7,194"><span class="verse-number">7.194</span><span class="verse-line">yad vā yenaiva dharmeṇa vyaṅktuṃ jātyantaraṃ kṣamāḥ |</span>                    <span class="verse-line">varṇāḥ svarūpasāmye 'pi tenākhyātādibuddhiṣu ||<span class="pb" data-page="635">&lt;635&gt;</span></span></li>
        <li id="v7,195"><span class="verse-number">7.195</span><span class="verse-line">vanapaṅktyādivac caiṣu samudāyeṣv asatsv api |</span>                    <span class="verse-line">bhinnākhyātādisāmānyavyavahāro bhaviṣyati ||</span></li>
        <li id="v7,196"><span class="verse-number">7.196</span><span class="verse-line">dhātupratyayatadvācyasāmānyānām iyaṃ gatiḥ |</span>                    <span class="verse-line">taddhitākhyātakṛdrūpaṃ nityaṃ hi smaryate janaiḥ ||</span></li>
        <li id="v7,197"><span class="verse-number">7.197</span><span class="verse-line">na cānvākhyānamātreṇa kalpitaṃ tacchabādivat |</span>                    <span class="verse-line">prayujyate hi yadrūpaṃ tadupāye na tiṣṭhati ||<span class="pb" data-page="636">&lt;636&gt;</span></span></li>
        <li id="v7,198"><span class="verse-number">7.198</span><span class="verse-line">avadhyagrahaṇaṃ yat tu prakṛtipratyayau prati |</span>                    <span class="verse-line">anvākhyānavisaṃvādād ity etac ca na duṣyati ||</span></li>
        <li id="v7,199"><span class="verse-number">7.199</span><span class="verse-line">tatra hy āptanaroktīnāṃ prāmāṇyam upapadyate |</span>                    <span class="verse-line">yad vā tulyabalatvena vikalpena matāntaram ||</span></li>
        <li id="v7,200"><span class="verse-number">7.200</span><span class="verse-line">prakṛtiḥ pratyayāṃśo vā kaś cit tāvan na bhidyate |</span>                    <span class="verse-line">śiṣṭe vikaraṇādau tu yatheṣṭāṅgāṅgikalpanā ||</span></li>
        <li id="v7,201"><span class="verse-number">7.201</span><span class="verse-line">dhūmādāv api vahnyaṃśo kaś cid aṃśo 'numāpakaḥ |</span>                    <span class="verse-line">anyaḥ sādhāraṇo yadvat tadvad atra bhaviṣyati ||</span></li>
        <li id="v7,202"><span class="verse-number">7.202</span><span class="verse-line">yathā ca nityarūpatvān na tatrāṃśāntaroddhṛtiḥ |</span>                    <span class="verse-line">tathātrāgamako 'py aṃśo nityatve na vyavasthitaḥ ||</span></li>
        <li id="v7,203"><span class="verse-number">7.203</span><span class="verse-line">yatra pratyayalopena prakṛtiḥ syāt kvibantabat |</span>                    <span class="verse-line">śuddhaḥ prakṛtilopena pratyayo vādhunādivat ||</span></li>
        <li id="v7,204"><span class="verse-number">7.204</span><span class="verse-line">tanmātrasya dviśaktitvaṃ tatra śabdasvabhāvataḥ |</span>                    <span class="verse-line">vākyārthe taddhitāntādipadasāmarthyabhedavat ||</span></li>
        <li id="v7,205"><span class="verse-number">7.205</span><span class="verse-line">ekadeśānumānena ke cid āhur dvayārthatām |</span>                    <span class="verse-line">apare 'rthaikadeśena bruvate 'nyārthalakṣaṇām ||<span class="pb" data-page="637">&lt;637&gt;</span></span></li>
        <li id="v7,206"><span class="verse-number">7.206</span><span class="verse-line">tattvayuktaṃ yato nāsti lakṣaṇārūpatā mateḥ |</span>                    <span class="verse-line">mukhyatvenaiva buddhir naḥ kvibantādiṣu jāyate ||</span></li>
        <li id="v7,207"><span class="verse-number">7.207</span><span class="verse-line">lakṣaṇādipravṛttiś ca na śāstreṇānugamyate |</span>                    <span class="verse-line">tatsaṅkare ca tenaiva vācyavācakanirṇayaḥ ||</span></li>
        <li id="v7,208"><span class="verse-number">7.208</span><span class="verse-line">na ca tena sahaitasya vijñātā sahavācitā |</span>                    <span class="verse-line">lokaprayuktaśabdārtho nopāyatvāc ca mucyate ||</span></li>
        <li id="v7,209"><span class="verse-number">7.209</span><span class="verse-line">ākhyātapratyayenāpi sahāsāv upalakṣitaḥ |</span>                    <span class="verse-line">kāmaṃ tadīyam apy arthaṃ gamayed anumānataḥ ||<span class="pb" data-page="638">&lt;638&gt;</span></span></li>
        <li id="v7,210"><span class="verse-number">7.210</span><span class="verse-line">tāvatyaṃśe na kalpyau ca prakṛtipratyayau punaḥ |</span>                    <span class="verse-line">sa evārthadviśaktitve varaṃ kleśaḥ samāśritaḥ ||</span></li>
        <li id="v7,211"><span class="verse-number">7.211</span><span class="verse-line">nirjñātaparimāṇasya smaraṇānugamād vinā |</span>                    <span class="verse-line">nānātvaṃ kalpayitvāsya kaḥ śaktiṃ kalpayiṣyati ||</span></li>
        <li id="v7,212"><span class="verse-number">7.212</span><span class="verse-line">dadhyatreti yadanyādṛkpadaṃ pūrvāvadhāritāt |</span>                    <span class="verse-line">ke cid āhus tad evedam ajānantaryadūṣitam ||</span></li>
        <li id="v7,213"><span class="verse-number">7.213</span><span class="verse-line">pratyabhijñāyate tad dhi sa cārthaḥ sampratīyate |</span>                    <span class="verse-line">ikāre tu yavijñānamakāraparasaṃhite ||</span></li>
        <li id="v7,214"><span class="verse-number">7.214</span><span class="verse-line">atha vātmīyasiddhāntād yakāratve 'sya saty api |</span>                    <span class="verse-line">dadhivācyārthaṃ sāmarthyaṃ lakṣaṇād avagamyate ||</span></li>
        <li id="v7,215"><span class="verse-number">7.215</span><span class="verse-line">tathā hy aśrutadadhyatro lakṣaṇānugamād vinā |</span>                    <span class="verse-line">vyutpannadadhiśabdo 'pi dadhyatreti na buddhyate ||<span class="pb" data-page="639">&lt;639&gt;</span></span></li>
        <li id="v7,216"><span class="verse-number">7.216</span><span class="verse-line">vikārānantyato yas tu sambandhajñaptyasambhavaḥ |</span>                    <span class="verse-line">lakṣaṇāt tadvidukter vā nātikleśo bhaviṣyati ||</span></li>
        <li id="v7,217"><span class="verse-number">7.217</span><span class="verse-line">kiyat padam iti jñānaṃ yat tu tatra na jāyate |</span>                    <span class="verse-line">svarāntaṃ vyañjanāntaṃ vā na cājñāte 'rthanirṇayaḥ ||</span></li>
        <li id="v7,218"><span class="verse-number">7.218</span><span class="verse-line">taducyate padacchede tadapabhraṃśatāṃ vrajet |</span>                    <span class="verse-line">saṃhitāviṣaye cāsya smaryate sādhuśabdatā ||</span></li>
        <li id="v7,219"><span class="verse-number">7.219</span><span class="verse-line">etasmiṃs tu pratīmo 'rtham agṛhītāvadhāv api |</span>                    <span class="verse-line">tena saty api vicchede pade bhedo 'rthabhedataḥ ||</span></li>
        <li id="v7,220"><span class="verse-number">7.220</span><span class="verse-line">jñāyate cāvadhis tatra vyañjanānto na tūcyate |</span>                    <span class="verse-line">dadhiśabdāvabodhyatvān nityaṃ nityasamāsavat ||</span></li>
        <li id="v7,221"><span class="verse-number">7.221</span><span class="verse-line">etena rājarājñādiśabdānāṃ dattam uttaram |<span class="pb" data-page="640">&lt;640&gt;</span></span>                    <span class="verse-line">kiñ cid aṃśasamānaṃ hi tadarthaṃ tatpadāntaram ||</span></li>
        <li id="v7,222"><span class="verse-number">7.222</span><span class="verse-line">yat tu brāhmaṇavastrādau brāhmaṇārtho na gamyate |</span>                    <span class="verse-line">avadhyantaratas tatra tatpadāntarajṛmbhitam ||</span></li>
        <li id="v7,223"><span class="verse-number">7.223</span><span class="verse-line">utsargasyāpavādena bādhaḥ kasya na sammataḥ |</span>                    <span class="verse-line">tad brāhmapadam utsṛṣṭaṃ bādhyate 'nyāvadhau pade ||</span></li>
        <li id="v7,224"><span class="verse-number">7.224</span><span class="verse-line">tattvenāvadhim utkṛṣya yady ucyeta padāntaram |</span>                    <span class="verse-line">kena svārtho 'sya vāryeta devadattādiśabdavat ||</span></li>
        <li id="v7,225"><span class="verse-number">7.225</span><span class="verse-line">evam evāśvakarṇādau samudāyaprasiddhitaḥ |</span>                    <span class="verse-line">vāryate 'vayavasyārtho vṛkṣādyarthāvadhāraṇāt ||</span></li>
        <li id="v7,226"><span class="verse-number">7.226</span><span class="verse-line">arthaprakaraṇādhīnabādhitasvārthayor api |</span>                    <span class="verse-line">samastavyastayor bhūyaḥ sa evārthaḥ pratīyate ||<span class="pb" data-page="641">&lt;641&gt;</span></span></li>
        <li id="v7,227"><span class="verse-number">7.227</span><span class="verse-line">gośuklādipadānāṃ tu samastavyastabhāvinām |</span>                    <span class="verse-line">svārthahānir na dṛṣṭeti kvānarthakyaṃ bhaviṣyati ||</span></li>
        <li id="v7,228"><span class="verse-number">7.228</span><span class="verse-line">padārthānugataś caiṣa vādyārtho gamyate sadā |</span>                    <span class="verse-line">na viśiṣṭārthatā tasmād vākyasvātantryasādhinī ||</span></li>
        <li id="v7,229"><span class="verse-number">7.229</span><span class="verse-line">na vimuñcanti sāmarthyaṃ vākyārtheṣu padāni naḥ |</span>                    <span class="verse-line">tanmātrāvasiteṣv eṣu padārthebhyaḥ sa gamyate ||</span></li>
        <li id="v7,230"><span class="verse-number">7.230</span><span class="verse-line">aśābde cāpi vākyārthai na padārtheṣv aśābdatā |</span>                    <span class="verse-line">vākyārthasyeva naiteṣāṃ nimittāntarasambhavaḥ ||</span></li>
        <li id="v7,231"><span class="verse-number">7.231</span><span class="verse-line">sambaddham eva caite 'rthaṃ gamayantyavinābhuvam |</span>                    <span class="verse-line">sāmānyaṃ svaviśeṣeṇa vinā na hy upapadyate ||<span class="pb" data-page="642">&lt;642&gt;</span></span></li>
        <li id="v7,232"><span class="verse-number">7.232</span><span class="verse-line">na cānumānam eṣā dhīs tanmātreṇa prasajyate |</span>                    <span class="verse-line">pratijñārthaikadeśatvāt padārthānāṃ hy aliṅgatā ||</span></li>
        <li id="v7,233"><span class="verse-number">7.233</span><span class="verse-line">padārthair anurakto 'sau vākyārthaḥ sampratīyate |</span>                    <span class="verse-line">nātmanā gamayantyenaṃ vinā, dhūmo 'gnimattvavat ||</span></li>
        <li id="v7,234"><span class="verse-number">7.234</span><span class="verse-line">pakṣadharmatvam eteṣāṃ vākyārthe na ca gamyate |</span>                    <span class="verse-line">na hi deśādivat pūrvaṃ niṣpannaḥ sa pratīyate ||</span></li>
        <li id="v7,235"><span class="verse-number">7.235</span><span class="verse-line">asattvabhūtamenaṃ hi pratipadyāmahe tataḥ |</span>                    <span class="verse-line">kriyākārakasaṃsargaviśiṣṭaḥ prāgasau kutaḥ ||</span></li>
        <li id="v7,236"><span class="verse-number">7.236</span><span class="verse-line">dharmiṇy anavabuddhe ca na taddharmāvadhāraṇam |</span>                    <span class="verse-line">na ca prāgbodhakaṃ kiñ cid vākyārthasyopapadyate ||</span></li>
        <li id="v7,237"><span class="verse-number">7.237</span><span class="verse-line">avabuddhe tu vākyārthe yadi taddharmatā bhavet |</span>                    <span class="verse-line">vijñāte 'rthe tataḥ kiṃ nu prameyam avaśiṣyate ||</span></li>
        <li id="v7,238"><span class="verse-number">7.238</span><span class="verse-line">anvayaś ca padārthānāṃ na vākyārthair apekṣyate |<span class="pb" data-page="643">&lt;643&gt;</span></span>                    <span class="verse-line">sarvasminn eva sujñāno bhūtabhāvitirohite ||</span></li>
        <li id="v7,239"><span class="verse-number">7.239</span><span class="verse-line">anyavākyārthasambandhajñānāc cānyo na gamyate |</span>                    <span class="verse-line">anyatvāc ca padārthānām, te cen nānyārthadhīr bhavet ||</span></li>
        <li id="v7,240"><span class="verse-number">7.240</span><span class="verse-line">sāmānyadṛṣṭakḷptau vā labhyate na viśeṣadhīḥ |</span>                    <span class="verse-line">vākyārthāvagatiḥ sarvā tv asādhāraṇagocarā ||</span></li>
        <li id="v7,241"><span class="verse-number">7.241</span><span class="verse-line">asambandhapratīteś ca prāmāṇyam upapāditam |</span>                    <span class="verse-line">sarvalokaprasiddhā ca pratipattir iha sphuṭā ||</span></li>
        <li id="v7,242"><span class="verse-number">7.242</span><span class="verse-line">yatra kva cana vijñātān padārthān pratipadya hi |</span>                    <span class="verse-line">dūradeśādivār tāsu nāptokte dhīr vihanyate ||</span></li>
        <li id="v7,243"><span class="verse-number">7.243</span><span class="verse-line">āptavādāvisaṃvādād atra ced anumānatā |<span class="pb" data-page="644">&lt;644&gt;</span></span>                    <span class="verse-line">nirṇayas tāvatā sidhyed buddhyutpattir na tatkṛtā ||</span></li>
        <li id="v7,244"><span class="verse-number">7.244</span><span class="verse-line">anyad eva hi satyatvam āptavādatvahetukam |</span>                    <span class="verse-line">vākyārthaś cānya eveti jñātaḥ pūrvataraṃ tataḥ ||</span></li>
        <li id="v7,245"><span class="verse-number">7.245</span><span class="verse-line">tatra ced āptavādena satyatvam anumīyate |</span>                    <span class="verse-line">vākyārthapratyayasyātra kathaṃ syād anumānatā ||</span></li>
        <li id="v7,246"><span class="verse-number">7.246</span><span class="verse-line">janma tulyaṃ hi buddhīnām āptānāptagirāṃ śrutau |</span>                    <span class="verse-line">janmādhikopayogī ca nānumāyās trilakṣaṇaḥ ||</span></li>
        <li id="v7,247"><span class="verse-number">7.247</span><span class="verse-line">śabdaprāmāṇyanirṇītyai padārthebhyo yatheṣyate |</span>                    <span class="verse-line">atyantādṛṣṭavākyārthapratipattis tathocyate ||<span class="pb" data-page="645">&lt;645&gt;</span></span></li>
        <li id="v7,248"><span class="verse-number">7.248</span><span class="verse-line">bhāvanāvacanas tāvat tāṃ smārayati lokavat |</span>                    <span class="verse-line">anvayavyatirekābhyāṃ pratyayārthas tu seṣyate ||</span></li>
        <li id="v7,249"><span class="verse-number">7.249</span><span class="verse-line">kaiś cit, anyais tu dhātvarthas tatsāmīpyopakārataḥ |</span>                    <span class="verse-line">aparaiḥ samudāyārthas tata eva hi gamyate ||</span></li>
        <li id="v7,250"><span class="verse-number">7.250</span><span class="verse-line">pākādau yan na dṛṣṭāsau bhavatyādau tathaiva ca |</span>                    <span class="verse-line">vivekaphalamandatvāt pacatyādau yatheṣṭatā ||</span></li>
        <li id="v7,251"><span class="verse-number">7.251</span><span class="verse-line">sā sādhyasādhanopāyasāmānyārthāvadhāraṇāt |</span>                    <span class="verse-line">anyalabhyaṃ viśeṣāṃśaṃ yaṃ kañ cid abhikāṅkṣati ||</span></li>
        <li id="v7,252"><span class="verse-number">7.252</span><span class="verse-line">kāmāvagatasādhyatvaḥ svargaḥ kāṅkṣati bhāvanām |</span>                    <span class="verse-line">tatra sannidhiyogyatvāt sambandhaḥ kalpyate tayoḥ ||</span></li>
        <li id="v7,253"><span class="verse-number">7.253</span><span class="verse-line">tataḥ sā kḷptasambandhā sādhanāṃśam apekṣate |<span class="pb" data-page="646">&lt;646&gt;</span></span>                    <span class="verse-line">dhātvarthāsādhanaṃ kiñ cin nānuṣṭhānaṃ hi siddhyati ||</span></li>
        <li id="v7,254"><span class="verse-number">7.254</span><span class="verse-line">dhātuvācyaś ca yāgādir atṛtīyāparo 'pi san |</span>                    <span class="verse-line">svabhāvād bhāvanāsaktaḥ sādhyaṃ kiñ cid apekṣate ||</span></li>
        <li id="v7,255"><span class="verse-number">7.255</span><span class="verse-line">pratyāsattinimitto 'yaṃ sambandhaḥ kalpyate 'nayoḥ |</span>                    <span class="verse-line">taṃ ca vispaṣṭam ākhyātuṃ yāgeneti prayujyate ||</span></li>
        <li id="v7,256"><span class="verse-number">7.256</span><span class="verse-line">yathaupagavaśabdārthaṃ tasyāpatyam itīdṛśāt |</span>                    <span class="verse-line">kathayanti na caitasmin ṣaṣṭhyantopagusamabhavaḥ ||</span></li>
        <li id="v7,257"><span class="verse-number">7.257</span><span class="verse-line">na kevalaṃ tṛtīyaiva karaṇatvaṃ niyacchati |</span>                    <span class="verse-line">pramāṇāntaragamye 'pi na kiñ cid viruṇaddhi sā ||</span></li>
        <li id="v7,258"><span class="verse-number">7.258</span><span class="verse-line">prajñātakaraṇatve vā dhātau saty api neṣyate |</span>                    <span class="verse-line">aprātipadikatvena tṛtīyā yāgaśabdavat ||<span class="pb" data-page="647">&lt;647&gt;</span></span></li>
        <li id="v7,259"><span class="verse-number">7.259</span><span class="verse-line">ato yā śabdasāmarthyalabhyā karaṇatā yajeḥ |</span>                    <span class="verse-line">kevalasyāprayogitvāt sā yāgeneti kathyate ||</span></li>
        <li id="v7,260"><span class="verse-number">7.260</span><span class="verse-line">tathotpannakathaṃbhāvā bhāvanopāyamātrake |</span>                    <span class="verse-line">upāyo 'pi ca kartavyamātrākāṅkṣī niyamyate ||</span></li>
        <li id="v7,261"><span class="verse-number">7.261</span><span class="verse-line">yogyatvasannidhānābhyām anyathānupapattitaḥ |</span>                    <span class="verse-line">sa ca svavākyalabhyo vā vākyāntaragato 'pi vā ||</span></li>
        <li id="v7,262"><span class="verse-number">7.262</span><span class="verse-line">prakṛtipratyayau yadvadapekṣete parasparam |</span>                    <span class="verse-line">padaṃ padāntaraṃ yadvad vākyaṃ vākyāntaraṃ tathā ||</span></li>
        <li id="v7,263"><span class="verse-number">7.263</span><span class="verse-line">karaṇaiḥ sādhyate kiñ cin nopāyarahitaiḥ phalam |</span>                    <span class="verse-line">prayājādividhānaṃ ca na ca syān niṣprayojanam ||</span></li>
        <li id="v7,264"><span class="verse-number">7.264</span><span class="verse-line">prayojanāntarāt tatra pratyāsatter apekṣitaḥ |</span>                    <span class="verse-line">phalavadbhāvanāṃśasthakaraṇānugraho varam ||</span></li>
        <li id="v7,265"><span class="verse-number">7.265</span><span class="verse-line">ekabhāvanayopāttās trayo 'py aṃśāḥ parasparam |</span>                    <span class="verse-line">upakāryopakāritvaṃ paścādanubhavanti te ||<span class="pb" data-page="648">&lt;648&gt;</span></span></li>
        <li id="v7,266"><span class="verse-number">7.266</span><span class="verse-line">bhāvanāpekṣamāṇā hi sādhanaṃ kiṃ phalasya me |</span>                    <span class="verse-line">sādhanānugraḥ ko vetyanusyūtam apekṣate ||</span></li>
        <li id="v7,267"><span class="verse-number">7.267</span><span class="verse-line">ākāṅkṣaivam avicchedasiddhā śuklagavādiṣu |</span>                    <span class="verse-line">ekakriyāgṛhīteṣu sambandhaś ca parasparam ||</span></li>
        <li id="v7,268"><span class="verse-number">7.268</span><span class="verse-line">dravyadvāreṇa caiteṣāṃ viśeṣaṇaviśeṣyatā |</span>                    <span class="verse-line">itaropakṛtadravyavarttitvāt tatra karmaṇi ||</span></li>
        <li id="v7,269"><span class="verse-number">7.269</span><span class="verse-line">dravyāntaram anicchantyā kriyayā ca parigrahāt |</span>                    <span class="verse-line">ekadravyāśrayaprāptir iti nānyonyasaṃśrayam ||</span></li>
        <li id="v7,270"><span class="verse-number">7.270</span><span class="verse-line">parasparānurāgaś ca sutarām upakārakaḥ |<span class="pb" data-page="649">&lt;649&gt;</span></span>                    <span class="verse-line">arthāc cānyavyavacchedaḥ, sambandho 'to na duṣyati ||</span></li>
        <li id="v7,271"><span class="verse-number">7.271</span><span class="verse-line">tatrānaikāntikānekavākyārthopaplave sati |</span>                    <span class="verse-line">anyonyātmavyavacchedād ekatra sthāpyate matiḥ ||</span></li>
        <li id="v7,272"><span class="verse-number">7.272</span><span class="verse-line">ato 'nvayātirekābhyām anumā neyam iṣyate |</span>                    <span class="verse-line">ekārthaikāntikatvaṃ tadanyathaivātra labhyate ||</span></li>
        <li id="v7,273"><span class="verse-number">7.273</span><span class="verse-line">evaṃ padārthavākyārthasaṅghātair upakalpitām |</span>                    <span class="verse-line">viśiṣṭāṃ bhāvanāṃ prāpya vṛttir vidhiniṣedhayoḥ ||</span></li>
        <li id="v7,274"><span class="verse-number">7.274</span><span class="verse-line">yady apy anyair asaṃspṛṣṭāṃ vidhiḥ spṛśati bhāvanām |</span>                    <span class="verse-line">tathāpy aśaktito nāsau tanmātre paryavasyati ||<span class="pb" data-page="650">&lt;650&gt;</span></span></li>
        <li id="v7,275"><span class="verse-number">7.275</span><span class="verse-line">anuṣṭheye hi viṣaye vidhiḥ puṃsāṃ pravartakaḥ |</span>                    <span class="verse-line">aṃśatrayeṇa cāpūrṇāṃ nānutiṣṭhati bhāvanām ||</span></li>
        <li id="v7,276"><span class="verse-number">7.276</span><span class="verse-line">tasmāt prakrāntarūpo 'pi vidhis tāvat pratīkṣate |</span>                    <span class="verse-line">yāvad yogyatvam āpannā bhāvanānyānapekṣiṇī ||</span></li>
        <li id="v7,277"><span class="verse-number">7.277</span><span class="verse-line">upasarganipātānāṃ prayoganiyame sati |</span>                    <span class="verse-line">arthas tadāgamanyāyāt syāt samāsapadeṣv iva ||</span></li>
        <li id="v7,278"><span class="verse-number">7.278</span><span class="verse-line">vācakadyotakatvaṃ tu nātīvātropayujyate |</span>                    <span class="verse-line">tadbhāvād vācakatvaṃ vā parasyānugrahī 'stu vā ||</span></li>
        <li id="v7,279"><span class="verse-number">7.279</span><span class="verse-line">īṣadarthādayas tāvat sākṣān nāmnaiva saṅgatāḥ |</span>                    <span class="verse-line">aprayuktakriyādvārā viśeṣādhānato 'pare ||</span></li>
        <li id="v7,280"><span class="verse-number">7.280</span><span class="verse-line">āpiṅgaḥ pravayāś ceti dvayasyaitannidarśanam |<span class="pb" data-page="651">&lt;651&gt;</span></span>                    <span class="verse-line">kva cit prakṛṣṭatādīnāṃ bhāvanopanipātinām ||</span></li>
        <li id="v7,281"><span class="verse-number">7.281</span><span class="verse-line">itikartavyatātvena pratipattiparigrahau |</span>                    <span class="verse-line">ekārthasamavāyitvāt kartṛdharmo 'pi bhāvanām ||</span></li>
        <li id="v7,282"><span class="verse-number">7.282</span><span class="verse-line">gamiṣyati, na kartṛṇāṃ svarūpe sa hi kīrtyate |</span>                    <span class="verse-line">ye tv anyārthaṃ viruddhārthadhātuśaktyavalopinaḥ ||</span></li>
        <li id="v7,283"><span class="verse-number">7.283</span><span class="verse-line">teṣāṃ tadaṅgataiveṣṭā dhātubhāgasamā hi te |</span>                    <span class="verse-line">praśabdenopasṛṣṭasya tiṣṭhater gatiśaktatā ||</span></li>
        <li id="v7,284"><span class="verse-number">7.284</span><span class="verse-line">na hi praśabdavelāyāṃ gamane jāyate matiḥ |</span>                    <span class="verse-line">sāmānyataḥ kriyāśaktiḥ kḷptā dhātoḥ puraiva tu ||</span></li>
        <li id="v7,285"><span class="verse-number">7.285</span><span class="verse-line">viśeṣa eva tatra syād itarasya dvaye punaḥ |</span>                    <span class="verse-line">yā ca śaktyantarodbhūtir iyam eva viśeṣyatā ||<span class="pb" data-page="652">&lt;652&gt;</span></span></li>
        <li id="v7,286"><span class="verse-number">7.286</span><span class="verse-line">na sāmānyāparityāgī kevalo 'nyair viśeṣyate |</span>                    <span class="verse-line">ukter viśeṣaṇaṃ kiñ cid ucyamānaviśeṣaṇam ||</span></li>
        <li id="v7,287"><span class="verse-number">7.287</span><span class="verse-line">tena śaktyapavādo 'yaṃ bhaved arthāpavādavat |</span>                    <span class="verse-line">tathaiva jvalanādīnāṃ pākasambandhiteṣyate ||</span></li>
        <li id="v7,288"><span class="verse-number">7.288</span><span class="verse-line">itikartavyatāṃśatvāt pāke vā tatphale 'pi vā |</span>                    <span class="verse-line">odane sādhyamāne hi pākaḥ karaṇam iṣyate ||</span></li>
        <li id="v7,289"><span class="verse-number">7.289</span><span class="verse-line">akṛtaḥ so 'pi nāstīti punaḥ karaṇavāñchanam |</span>                    <span class="verse-line">karaṇaṃ jvalanādīni tasya kāṣṭhādi vā tathā ||<span class="pb" data-page="653">&lt;653&gt;</span></span></li>
        <li id="v7,290"><span class="verse-number">7.290</span><span class="verse-line">itikarttavyatākāṅkṣā yāvatkaraṇasaṃśrayā |</span>                    <span class="verse-line">itikarttavyatāpy anyadapekṣya karaṇaṃ bhavet ||</span></li>
        <li id="v7,291"><span class="verse-number">7.291</span><span class="verse-line">jvalanādinimittā 'taḥ kāṣṭhādeḥ pākasaṅgatiḥ |</span>                    <span class="verse-line">karmaṇaḥ karmasādhyatvaṃ nāsmatpakṣe viruddhyate ||</span></li>
        <li id="v7,292"><span class="verse-number">7.292</span><span class="verse-line">anātmasamavetasya nimittaṃ karma hīṣyate |</span>                    <span class="verse-line">jvalanādisvarūpaṃ ca na kāṣṭhādibharīpsitam ||</span></li>
        <li id="v7,293"><span class="verse-number">7.293</span><span class="verse-line">pākaprayojitānāṃ hi tadvṛttir nāntarīyakī |</span>                    <span class="verse-line">kartṛtve 'pi ca kāṣṭhādeḥ pāke syāt karaṇāditā ||<span class="pb" data-page="654">&lt;654&gt;</span></span></li>
        <li id="v7,294"><span class="verse-number">7.294</span><span class="verse-line">āvibhūtānyaśaktitvād ekatve cāpy apekṣayā |</span>                    <span class="verse-line">jvalanādiṣu sarveṣāṃ svātantryāt kartṛteṣyate ||</span></li>
        <li id="v7,295"><span class="verse-number">7.295</span><span class="verse-line">tatsvātantryāvagatyaiva prayuṅkte hi prayojakaḥ |</span>                    <span class="verse-line">niyuktānāṃ tu tenaiṣāṃ karaṇatvādivācyatā ||</span></li>
        <li id="v7,296"><span class="verse-number">7.296</span><span class="verse-line">udbhūtadevadattādivyāpārābhibhavād bhavet |</span>                    <span class="verse-line">yatra tv abhibhavas teṣāṃ naikenāpi vivakṣyate ||</span></li>
        <li id="v7,297"><span class="verse-number">7.297</span><span class="verse-line">kāṣṭhādīni pacantīti prayogas tatra jāyate |</span>                    <span class="verse-line">ekaśabdagṛhīte 'pi guṇaprādhānyam iṣyate ||</span></li>
        <li id="v7,298"><span class="verse-number">7.298</span><span class="verse-line">ākhyātapratyayopāttabhāvanākartṛsaṃkhyavat |<span class="pb" data-page="655">&lt;655&gt;</span></span>                    <span class="verse-line">tasmād yasya vivakṣyeta pradhānaṃ dhātubhiḥ kriyā ||</span></li>
        <li id="v7,299"><span class="verse-number">7.299</span><span class="verse-line">sa kartā guṇabhūtānyavyāpāre karaṇāditā |</span>                    <span class="verse-line">itikartavyatāṃśena sarveṣāṃ tena saṅgatiḥ ||</span></li>
        <li id="v7,300"><span class="verse-number">7.300</span><span class="verse-line">avāntarakriyāyogāt pradhānakriyayā saha |</span>                    <span class="verse-line">vikalpapratiṣedhāder virodho na ca vastunā ||</span></li>
        <li id="v7,301"><span class="verse-number">7.301</span><span class="verse-line">abhāvam eva nañ prāha vartamānādikālikam |</span>                    <span class="verse-line">nāmadhātvarthayogī ca niṣedho 'nyārthabhāg bhavet ||</span></li>
        <li id="v7,302"><span class="verse-number">7.302</span><span class="verse-line">tatra vastvantaronmuktaṃ vastv evānuguṇaṃ ca tat |</span>                    <span class="verse-line">ākhyātapratyayair yoge nivṛttyarthaḥ pratīyate ||</span></li>
        <li id="v7,303"><span class="verse-number">7.303</span><span class="verse-line">tatra cājñātasandigdhaviparītārthavāraṇam |<span class="pb" data-page="656">&lt;656&gt;</span></span>                    <span class="verse-line">asti nāstīti sandehe pākṣikāstitvabodhanam ||</span></li>
        <li id="v7,304"><span class="verse-number">7.304</span><span class="verse-line">nivartyate nañā, yad vā nāstitaivocyate satī |</span>                    <span class="verse-line">avyutpannasya tatraiva jāyate nāstitāmatiḥ ||</span></li>
        <li id="v7,305"><span class="verse-number">7.305</span><span class="verse-line">astitvamāninaḥ saiva vāryate viparītadhīḥ |</span>                    <span class="verse-line">apūrvābhāvavijñānavirodhāt svayam eva tu ||</span></li>
        <li id="v7,306"><span class="verse-number">7.306</span><span class="verse-line">nivartate 'stitābuddhir mṛgatṛṣṇādibuddhivat |</span>                    <span class="verse-line">tac caitadaniṣedhe 'pi sthāṇvādāv īdṛg eva naḥ ||</span></li>
        <li id="v7,307"><span class="verse-number">7.307</span><span class="verse-line">tatrāpy ajñātasandigdhaviparītārthabādhanāt |</span>                    <span class="verse-line">abhāvasya ca vastutve purastāt pratipāmite ||</span></li>
        <li id="v7,308"><span class="verse-number">7.308</span><span class="verse-line">ghaṭāditulyatā tasya, pratiṣedho na cāpy ayam |</span>                    <span class="verse-line">vidhāyakairasaṃyukto na hi nañ pratiṣedhakaḥ ||</span></li>
        <li id="v7,309"><span class="verse-number">7.309</span><span class="verse-line">abhāvakathanaṃ hy etan nāvaśyaṃ prāptipūrvakam |<span class="pb" data-page="657">&lt;657&gt;</span></span>                    <span class="verse-line">na ca śabdena sadbhāvas tasya cārthasya bodhitaḥ ||</span></li>
        <li id="v7,310"><span class="verse-number">7.310</span><span class="verse-line">astitvādyanapekṣaṃ hi sāmānyaṃ tena gamyate |</span>                    <span class="verse-line">astiśabdaprayogo 'pi tenaivātropapadyate ||</span></li>
        <li id="v7,311"><span class="verse-number">7.311</span><span class="verse-line">jāter astitvanāsitve na ca kaś cid vivakṣati |</span>                    <span class="verse-line">nityatvāl lakṣyamāṇāyā vyaktes te hi viśeṣaṇe ||</span></li>
        <li id="v7,312"><span class="verse-number">7.312</span><span class="verse-line">tenātra na virodhitvaṃ śrutyā pūrvoktayā nañaḥ |</span>                    <span class="verse-line">yatrāpy astīty upādāya prayujyeran nañādayaḥ ||</span></li>
        <li id="v7,313"><span class="verse-number">7.313</span><span class="verse-line">tatra tasyāpavādatvāt pūrvajñānopamardanam |</span>                    <span class="verse-line">astitvaṃ vā sad evātra smaryate pūrvalakṣitam ||</span></li>
        <li id="v7,314"><span class="verse-number">7.314</span><span class="verse-line">abhāvottarakālaṃ syād viśeṣe tadvivakṣite |<span class="pb" data-page="658">&lt;658&gt;</span></span>                    <span class="verse-line">vidhinā yujyate yatra na hanyān na pibediti ||</span></li>
        <li id="v7,315"><span class="verse-number">7.315</span><span class="verse-line">tatrābhāvārthatā naiva svayaṃ so ruṇaddhi hi |</span>                    <span class="verse-line">anyathaiva pravarttante bhāvābhāvadhiyo 'parāḥ ||</span></li>
        <li id="v7,316"><span class="verse-number">7.316</span><span class="verse-line">vyavasthitabahirvastuparicchedaphalātmikāḥ |</span>                    <span class="verse-line">anyathānāgatotpādyabhāvapreraṇavārikā ||</span></li>
        <li id="v7,317"><span class="verse-number">7.317</span><span class="verse-line">antaḥsaṅkalpamūlātmā vṛttir vidhiniṣedhayoḥ |<span class="pb" data-page="659">&lt;659&gt;</span></span>                    <span class="verse-line">vikalpo 'py anayor eva viṣayeṣu pravarttate ||</span></li>
        <li id="v7,318"><span class="verse-number">7.318</span><span class="verse-line">prāpteṣu pratiṣedhārtham aprāpteṣu vidhitsayā |</span>                    <span class="verse-line">yugapac ca viruddhārthapratipatter asambhavaḥ ||</span></li>
        <li id="v7,319"><span class="verse-number">7.319</span><span class="verse-line">paryāyeṇa kadā cit tu kā cid vṛttir bhaviṣyati |</span>                    <span class="verse-line">prāptāprāptavikalpas tu naiveṣṭo lokavedayoḥ ||</span></li>
        <li id="v7,320"><span class="verse-number">7.320</span><span class="verse-line">na vikalpārthavācī tu vāśabdo viṣayāntare |</span>                    <span class="verse-line">sthāṇur vā puruṣo veti yāti tiṣṭhati vety ayam ||</span></li>
        <li id="v7,321"><span class="verse-number">7.321</span><span class="verse-line">sandehakathanārthaḥ syān na hi vastu vikalpate |<span class="pb" data-page="660">&lt;660&gt;</span></span>                    <span class="verse-line">viṣaye bāhya evaivaṃ pratiṣedhādisambhavaḥ ||</span></li>
        <li id="v7,322"><span class="verse-number">7.322</span><span class="verse-line">na hi tatsambhavaḥ kaś cid jñāne svarasabhaṅgini |</span>                    <span class="verse-line">jñānaṃ yat tāvad utpannaṃ nānutpanaṃ tad iṣyate ||</span></li>
        <li id="v7,323"><span class="verse-number">7.323</span><span class="verse-line">vināśe 'pi samānatvaṃ satyamithyāvabodhayoḥ |</span>                    <span class="verse-line">bāhyārthavādinas tvarthe yajjñānaṃ jāyate 'nyathā ||</span></li>
        <li id="v7,324"><span class="verse-number">7.324</span><span class="verse-line">tanmithyātvopasaṃkhyānāt pūrvabadhādisambhavaḥ |</span>                    <span class="verse-line">tatrāpi tu na tadrūpaṃ bādhyate na ca bodhyate ||</span></li>
        <li id="v7,325"><span class="verse-number">7.325</span><span class="verse-line">arthajñānādirūpāt tu phalato viprayujyate |</span>                    <span class="verse-line">pratibhānekadhā puṃsāṃ yady apy artheṣu jāyate ||</span></li>
        <li id="v7,326"><span class="verse-number">7.326</span><span class="verse-line">tathāpi bāhya evārthas tasya vākyasya ceṣyate |<span class="pb" data-page="661">&lt;661&gt;</span></span>                    <span class="verse-line">vākyaprayojanatvena janyatvenātha vā yadi ||</span></li>
        <li id="v7,327"><span class="verse-number">7.327</span><span class="verse-line">ucyate pratibhāpy artho na naḥ kiñ cid virudhyate |</span>                    <span class="verse-line">śabdādyutthāpitair jñānair ātmāṃśagrahaṇākṣamaiḥ ||</span></li>
        <li id="v7,328"><span class="verse-number">7.328</span><span class="verse-line">yad bāhyamāpyate vastu sa tvarthaḥ pāramārthikaḥ |</span>                    <span class="verse-line">pratyakṣavyatiriktaṃ tu vijñānam upavarṇitam ||</span></li>
        <li id="v7,329"><span class="verse-number">7.329</span><span class="verse-line">trikālaviṣayaṃ yasmād asannidhiradūṣaṇam |</span>                    <span class="verse-line">anekākāratā yāpi śūrabhīrudhiyaṃ prati ||</span></li>
        <li id="v7,330"><span class="verse-number">7.330</span><span class="verse-line">vāsanānugrahāt soktā kuṇapādimater iva |</span>                    <span class="verse-line">bhāvanaiva ca vākyārthaḥ, sarvatrākhyātavattayā ||</span></li>
        <li id="v7,331"><span class="verse-number">7.331</span><span class="verse-line">anekaguṇajātyādikārakārthānurañjitā |<span class="pb" data-page="662">&lt;662&gt;</span></span>                    <span class="verse-line">ekayaiva tu buddhyāsau gṛhyate citrarūpayā ||</span></li>
        <li id="v7,332"><span class="verse-number">7.332</span><span class="verse-line">padārthā''hitasaṃskāracitrapiṇḍaprasūtayā |</span>                    <span class="verse-line">padārthapadabuddhīnāṃ saṃsargas tadapekṣayā ||</span></li>
        <li id="v7,333"><span class="verse-number">7.333</span><span class="verse-line">padavyavadhinā caiṣāṃ nāsaṃsargo bhaviṣyati |</span>                    <span class="verse-line">tulyakakṣo hy asambandhī vyavadhāteti kīrtyate ||</span></li>
        <li id="v7,334"><span class="verse-number">7.334</span><span class="verse-line">aṅgatvāt tu padair na syād aṅgivyavadhikalpanā |</span>                    <span class="verse-line">ekasmiṃś ca gṛhīte 'rthe sopāyo 'nyo 'py apekṣyate ||</span></li>
        <li id="v7,335"><span class="verse-number">7.335</span><span class="verse-line">apekṣyā ca sarvo 'sau sambandhaṃ pratipadyate |</span>                    <span class="verse-line">padānām api sambandha evaṃ vākyeṣu sidhyati ||<span class="pb" data-page="663">&lt;663&gt;</span></span></li>
        <li id="v7,336"><span class="verse-number">7.336</span><span class="verse-line">padārthapūrvakas tasmād vākyārtho 'yam avasthitaḥ |</span>                    <span class="verse-line">artharūpam ivāpannaṃ vākyaṃ vākyasya vākyasya gocaraḥ ||</span></li>
        <li id="v7,337"><span class="verse-number">7.337</span><span class="verse-line">neṣyate na hy abhedena vṛttir astīti sādhitam |</span>                    <span class="verse-line">prasaṅgikādi yat kāryaṃ padārthopanibandhanam ||</span></li>
        <li id="v7,338"><span class="verse-number">7.338</span><span class="verse-line">ākāṅkṣāviditapraśnau yau ca dṛṣṭau pikādiṣu |</span>                    <span class="verse-line">asatyaṃ tad, apoddhṛtya na caivaṃ kalpyiṣyati ||</span></li>
        <li id="v7,339"><span class="verse-number">7.339</span><span class="verse-line">śaśaśṛṅgādyapoddhṛtya vākyārtho na hi dṛśyate |</span>                    <span class="verse-line">asatyair gamyamāne 'rthe satyatā nety udāhṛtam ||</span></li>
        <li id="v7,340"><span class="verse-number">7.340</span><span class="verse-line">svarūpeṇāsato dṛṣṭaṃ nopāyatvaṃ hi kasya cit |</span>                    <span class="verse-line">avācakatvaṃ vākyasya tadbhūtānām itīritam ||<span class="pb" data-page="664">&lt;664&gt;</span></span></li>
        <li id="v7,341"><span class="verse-number">7.341</span><span class="verse-line">hetuḥ syāt tannimittatm, mūlaṃ vārthasya kathyate |</span>                    <span class="verse-line">padārthamūlako hy eṣa na bhrāntir iti gamyatām ||</span></li>
        <li id="v7,342"><span class="verse-number">7.342</span><span class="verse-line">sākṣād yady api kurvanti padārthapratipādanam |</span>                    <span class="verse-line">varṇās tathāpi naitasmin paryavasyanti niṣphale ||</span></li>
        <li id="v7,343"><span class="verse-number">7.343</span><span class="verse-line">vākyārthamitaye teṣāṃ pravṛttau nāntarīyakam |</span>                    <span class="verse-line">pāke jvāleva kāṣṭhānāṃ padārthapratipādanam ||</span></li>
        <li id="v7,344"><span class="verse-number">7.344</span><span class="verse-line">prayojanatayā caiṣām artham icchanti bhāvanām |</span>                    <span class="verse-line">kriyārtheneti tenāha samāmnāyaprayojanam ||</span></li>
        <li id="v7,345"><span class="verse-number">7.345</span><span class="verse-line">śuklo gaur iti vākyārthavākyayor yadudāhṛtam |</span>                    <span class="verse-line">sambandhakathanārthaṃ tan na jñeyaṃ pāramārthikam ||</span></li>
        <li id="v7,346"><span class="verse-number">7.346</span><span class="verse-line">na hi prayojanāpetaṃ vākyam uccāryate kva cit |<span class="pb" data-page="665">&lt;665&gt;</span></span>                    <span class="verse-line">prayojanakṣamaṃ nāpi padam ākhyātavarjitam ||</span></li>
        <li id="v7,347"><span class="verse-number">7.347</span><span class="verse-line">gaur aśva iti vā śrutyā yad gotvādyavabodhitam |</span>                    <span class="verse-line">viśeṣe yadi tan na syāt tatra syāc chrutibādhanam ||</span></li>
        <li id="v7,348"><span class="verse-number">7.348</span><span class="verse-line">jātivyaktī gṛhītvaiva vayaṃ tu śrutilakṣite |</span>                    <span class="verse-line">kṛṣṇādi yadi muñcāmaḥ kā śrutis tatra bādhyate ||</span></li>
        <li id="v7,349"><span class="verse-number">7.349</span><span class="verse-line">lakṣaṇāto 'pi parato yaḥ sandehaḥ pravarttate |</span>                    <span class="verse-line">kā nāma pīḍyate tatra śuklaśrutyā nivartate ||</span></li>
        <li id="v7,350"><span class="verse-number">7.350</span><span class="verse-line">agṛhṇatas tu śuklatvaṃ śrutis te bādhyatetarām |</span>                    <span class="verse-line">asya vākyam asambaddhaṃ sarvam evāprayojanam ||</span></li>
        <li id="v7,351"><span class="verse-number">7.351</span><span class="verse-line">vākyārtho 'pīti bhāṣyeṇa solluṇṭham abhidhīyate |</span>                    <span class="verse-line">na sarvatrety anenāpi kva cit sā nety avocata ||<span class="pb" data-page="666">&lt;666&gt;</span></span></li>
        <li id="v7,352"><span class="verse-number">7.352</span><span class="verse-line">prakṛtyarthānuraktāyāṃ buddhau nipatatā dhruvam |</span>                    <span class="verse-line">karmādīnāṃ viśeṣyatvam iti kā vā śrutir bhavet ||</span></li>
        <li id="v7,353"><span class="verse-number">7.353</span><span class="verse-line">prakṛtipratyayau nāpi prayujyete ca kevalau |</span>                    <span class="verse-line">yena yuṣmadabhipretā śrutir labhyeta karhi cit ||</span></li>
        <li id="v7,354"><span class="verse-number">7.354</span><span class="verse-line">yatrāpi nāma dṛśyete devalāvadhunādivavat |</span>                    <span class="verse-line">tatrāpy anyārthasaṃyuktāv iti pūrvaṃ nirūpitam ||</span></li>
        <li id="v7,355"><span class="verse-number">7.355</span><span class="verse-line">ayam eva viśeṣaś ca kathyate padavākyayoḥ |</span>                    <span class="verse-line">arthavadbhāgatulyatve prakṛtipratyayārthataḥ ||</span></li>
        <li id="v7,356"><span class="verse-number">7.356</span><span class="verse-line">dṛṣṭā yathā hi sākāṅkṣāḥ padārthāḥ kevalāḥ kva cit |</span>                    <span class="verse-line">svātantryeṇa gṛhītāś ca viśīṣṭārthāvabodhakāḥ ||</span></li>
        <li id="v7,357"><span class="verse-number">7.357</span><span class="verse-line">prakṛtipratyayau naivaṃ kadā cid api lakṣitau |</span>                    <span class="verse-line">prakṛtyarthānurakto hi pratyayārthaḥ sadeṣyate ||<span class="pb" data-page="667">&lt;667&gt;</span></span></li>
        <li id="v7,358"><span class="verse-number">7.358</span><span class="verse-line">paśyataḥ śvetimārūpaṃ hreṣāśabdaṃ ca śṛṇvataḥ |</span>                    <span class="verse-line">khuranikṣepaśabdaṃ ca śveto 'śvo dhāvatīti dhīḥ ||</span></li>
        <li id="v7,359"><span class="verse-number">7.359</span><span class="verse-line">dṛṣṭā vākyavinirmuktā na padārthair vinā kva cit |</span>                    <span class="verse-line">mānasād ity ato nāsya vākyāgrahaṇam uttaram ||</span></li>
        <li id="v7,360"><span class="verse-number">7.360</span><span class="verse-line">mānasenāparādhena padārthān ye na gṛhṇate |</span>                    <span class="verse-line">te tadvākyaṃ gṛhītvāpi nārthaṃ gṛhṇanti karhi cit ||</span></li>
        <li id="v7,361"><span class="verse-number">7.361</span><span class="verse-line">vākyena tena nocyeta vākyārtho 'nyair nirūpaṇāt |</span>                    <span class="verse-line">tacchrutāv apy abodhād vā palāśeneva vṛkṣatā ||</span></li>
        <li id="v7,362"><span class="verse-number">7.362</span><span class="verse-line">varṇā vā na bruvantyenaṃ tatsambandhyarthabodhanāt |</span>                    <span class="verse-line">sattve 'py agamakatvād vā vṛkṣatvam iva śiṃśapā ||</span></li>
        <li id="v7,363"><span class="verse-number">7.363</span><span class="verse-line">padārthā gamayantyetaṃ pratyekaṃ saṃśaye sati |</span>                    <span class="verse-line">sāmastye nirṇayotpādāt sthāṇumūrddhasthakākavat ||<span class="pb" data-page="668">&lt;668&gt;</span></span></li>
        <li id="v7,364"><span class="verse-number">7.364</span><span class="verse-line">tadabhāvāpratīter vā tadgamyo 'yaṃ bhaviṣyati |</span>                    <span class="verse-line">śrotrābhāvāpratīter hi śrautraṃ śabdaṃ pracakṣate ||</span></li>
        <li id="v7,365"><span class="verse-number">7.365</span><span class="verse-line">sambandhākaraṇanyāyād vaktavyā vākyanityatā |</span>                    <span class="verse-line">saṅghātatvasya vaktavyam īdṛśaṃ pratisādhanam ||</span></li>
        <li id="v7,366"><span class="verse-number">7.366</span><span class="verse-line">vedasyādhyayanaṃ sarva gurvadhyayanapūrvakam |</span>                    <span class="verse-line">vedādhyayanavācyatvād adhunādhyayanaṃ yathā ||</span></li>
        <li id="v7,367"><span class="verse-number">7.367</span><span class="verse-line">bhārate 'pi bhaved evaṃ kartṛsmṛtyā tu bādhyate |</span>                    <span class="verse-line">vede 'pi tatsmṛtir yā tu sārthavādanibandhanā ||</span></li>
        <li id="v7,368"><span class="verse-number">7.368</span><span class="verse-line">pāramparyeṇa kartāraṃ nādhyetāraḥ smaranti hi |</span>                    <span class="verse-line">teṣāmanevamātmatvād bhrāntiḥ seti ca vakṣyate ||</span></li>
        <li id="v7,369"><span class="verse-number">7.369</span><span class="verse-line">teṣu ca dhriyamāṇeṣu na mūlāntarakalpanā |<span class="pb" data-page="669">&lt;669&gt;</span></span>                    <span class="verse-line">tathā hy adyatanasyāpi te kurvantīdṛśīṃ matim ||</span></li>
      </ol>
      <h1 id="section_8_vedapauruṣeyatādhikaraṇa_VPA">Chapter 8 vedapauruṣeyatādhikaraṇa VPA</h1>
      <ol class="verses" start="1">
        <li id="v8,1"><span class="verse-number">8.1</span><span class="verse-line">vacanāntarasādharmyāt kartuḥ sāmānyasamplave |</span>                    <span class="verse-line">samākhyayā viśeṣo 'yaṃ kaṭhādiravadhāryate ||<span class="pb" data-page="670">&lt;670&gt;</span></span></li>
        <li id="v8,2"><span class="verse-number">8.2</span><span class="verse-line">anapekṣatvasūtre yā rūpāt kṛtakatoditā |</span>                    <span class="verse-line">vede sā dṛśyate spaṣṭā kṛtakārthābhidhāyini ||</span></li>
        <li id="v8,3"><span class="verse-number">8.3</span><span class="verse-line">smṛtiprayojanābhāvāt kartṛmātre 'napekṣite |</span>                    <span class="verse-line">sāmānyasiddhyapekṣatvān na samākhyā niyāmikā ||</span></li>
        <li id="v8,4"><span class="verse-number">8.4</span><span class="verse-line">anyathāpy upapannatvād iyaṃ pravacanādinā |</span>                    <span class="verse-line">na śaktā kartṛmūlāya, prokte ca smaraṇaṃ sthitam ||</span></li>
        <li id="v8,5"><span class="verse-number">8.5</span><span class="verse-line">śrutyāder durbalā cāsau na śaktā tāni bādhitum |</span>                    <span class="verse-line">aṅgabhūyāṃsamekeyaṃ śabdarāśiṃ na bādhate ||</span></li>
        <li id="v8,6"><span class="verse-number">8.6</span><span class="verse-line">kāmaṃ vā nirnimitteyaṃ śākhām ekāṃ vadiṣyati |</span>                    <span class="verse-line">śrutisāmānyamātraṃ hi nātra daṇḍena vāyate ||</span></li>
        <li id="v8,7"><span class="verse-number">8.7</span><span class="verse-line">sati sādhāraṇatve vā sambhavena viśeṣaṇam |</span>                    <span class="verse-line">yathā vairūpasāmeti sattayaiva pratīyate ||<span class="pb" data-page="671">&lt;671&gt;</span></span></li>
        <li id="v8,8"><span class="verse-number">8.8</span><span class="verse-line">avyāsaṅgi ca sarveṣu pravaktṛtvaṃ kaṭhādiṣu |</span>                    <span class="verse-line">tenaikavyapadeśyatvaṃ lakṣyate ḍitthamātṛvat ||</span></li>
        <li id="v8,9"><span class="verse-number">8.9</span><span class="verse-line">anyais tulye 'pi sambandhe yat tair na vyapadiśyatem |</span>                    <span class="verse-line">na hy eṣa kartṛsaṃskāraḥ pārārthye caika iṣyate ||</span></li>
        <li id="v8,10"><span class="verse-number">8.10</span><span class="verse-line">vidyamānanimittaṃ ca kathyate, nāsataḥ kriyā |</span>                    <span class="verse-line">sādhāraṇaṃ ca tīrthādi kena cid vyapadiśyate ||</span></li>
        <li id="v8,11"><span class="verse-number">8.11</span><span class="verse-line">yadi cāpauruṣeyyeṣā nānityapratipādinī |</span>                    <span class="verse-line">pauruṣeyyās tu satyatvaṃ katham adhyavasīyate ||<span class="pb" data-page="672">&lt;672&gt;</span></span></li>
        <li id="v8,12"><span class="verse-number">8.12</span><span class="verse-line">nityam eva nimittaṃ vā kaṭhatvaṃ jātir asti naḥ |</span>                    <span class="verse-line">kāṭhakādipravṛttyarthaṃ vyāvṛttaṃ caraṇāntarāt ||</span></li>
        <li id="v8,13"><span class="verse-number">8.13</span><span class="verse-line">anityārthābhidhāyitvaṃ svayam evaiṣa muñcati |</span>                    <span class="verse-line">nityānityavikalpena vedastādarthyavarjanāt ||</span></li>
        <li id="v8,14"><span class="verse-number">8.14</span><span class="verse-line">nityasya nitya evārthaḥ kṛtakasyāpramāṇatā |</span>                    <span class="verse-line">unmattavacanatvaṃ tu pūrvam eva nirākṛtam ||</span></li>
        <li id="v8,15"><span class="verse-number">8.15</span><span class="verse-line">iti pramāṇatvam idaṃ prasiddhaṃ yuktyeha dharmaṃ prati codanāyāḥ |</span>                    <span class="verse-line">ataḥ paraṃ tu pravibhajya vedaṃ tredhā tato vakṣyati yasya yo 'rthaḥ ||</span></li>
      </ol>
    </div>
  </body>
</html>
