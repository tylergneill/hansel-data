<html>
  <head>
    <meta charset="utf-8"/>
    <title>kumArilabhaTTa_zlokavArtika.xml</title>
    <style>
        .pb, .lb {
            display: none;
        }
        .show-breaks .pb, .show-breaks .lb {
            display: inline;
            cursor: pointer;
            color: blue;
        }
    </style>
    <script>
        function toggleBreaks() {
            var content = document.getElementById("content");
            content.classList.toggle("show-breaks");
        }
    </script>
  </head>
  <body>
    <button onclick="toggleBreaks()">Toggle Page/Line Breaks</button>
    <div id="content">
      <span class="pb" data-page="3">&lt;pb n="3"&gt;</span>
      <div class="lg">
        <span>viśuddhajñānadehāya trivedīdivyacakṣuṣe |</span>
        <br/>
        <span>śreyaḥprāptinimittāya namaḥ somārdhadhāriṇe ||</span>
        <br/>
      </div>
      <div class="lg">
        <span>abhivandya gurūnādau śiṣyadhīpadminīravīn |</span>
        <br/>
        <span>tatprasādāt kariṣye 'haṃ mīmāṃsāślokavārttikaṃ ||</span>
        <br/>
      </div>
      <div class="lg">
        <span>tadvidvāṃso 'nugṛhṇantu cittaśrotraiḥ prasādibhiḥ |</span>
        <br/>
        <span>santaḥ praṇayivākyāni gṛhṇanti hy anasūyavaḥ ||</span>
        <br/>
      </div>
      <div class="lg">
        <span>na cātrātiva kartavyaṃ doṣadṛṣṭiparaṃ manaḥ |</span>
        <br/>
        <span>doṣo hy avidyamāno 'pi taccittānāṃ prakāśate ||</span>
        <br/>
      </div>
      <span class="pb" data-page="4">&lt;pb n="4"&gt;</span>
      <div class="lg">
        <span>kuto vā gṛhṇate doṣaṃ sūrayo madvidhoktiṣu |</span>
        <br/>
        <span>neṣyate yaḥ parastho 'pi sa svayaṃ gṛhyate katham ||</span>
        <br/>
      </div>
      <div class="lg">
        <span>nirdoṣatvaikavākyatvaṃ kva vā lokasya dṛśyate |</span>
        <br/>
        <span>sāpavādā yataḥ ke cin mokṣasvargāv api prati ||</span>
        <br/>
      </div>
      <div class="lg">
        <span>āgamapravaṇaś cāhaṃ nāpavādyaḥ skhaliteṣv apy apodyate |</span>
        <br/>
        <span>na hi sadvartmanā gacchan skhaliteṣv apy apodyate ||</span>
        <br/>
      </div>
      <div class="lg">
        <span>yathā kathañ cid ārabdhā trayīmārgānusāriṇī |</span>
        <br/>
        <span>vāgvṛttir alpasārāpi śraddadhānasya śobhate ||</span>
        <br/>
      </div>
      <span class="pb" data-page="5">&lt;pb n="5"&gt;</span>
      <div class="lg">
        <span>mīmāṃsāśāstratejobhir viśeṣeṇoj jvalīkṛte |</span>
        <br/>
        <span>vedārthajñānaratne me tṛṣṇātīva vijṛmbhate ||</span>
        <br/>
      </div>
      <div class="lg">
        <span>prāyenaiva hi mīmāṃsā loke lokāyatīkṛtā |</span>
        <br/>
        <span>tāmāstikapathe kartum ayaṃ yatnaḥ kṛto mayā ||</span>
        <br/>
      </div>
      <div class="lg">
        <span>athāto dharmajijñāsā sūtram ādyam idaṃ kṛtam |</span>
        <br/>
        <span>dharmākhyaṃ viṣayaṃ vaktuṃ mīmāṃsāyāḥ prayojanam ||</span>
        <br/>
      </div>
      <div class="lg">
        <span>sarvasyaiva hi śāstrasya karmaṇo vāpi kasya cit |</span>
        <br/>
        <span>yāvat prayojanaṃ noktaṃ tāvat tat kena gṛhyate ||</span>
        <br/>
      </div>
      <div class="lg">
        <span>mīmāṃsākhyā tu vidyeyaṃ bahuvidyāntarāśritā |</span>
        <br/>
        <span>na śuśrūṣayituṃ śakyā prāganuktvā prayojanam ||</span>
        <br/>
      </div>
      <span class="pb" data-page="6">&lt;pb n="6"&gt;</span>
      <div class="lg">
        <span>vidyāntareṣu nāpy etad yady abhīṣṭaṃ prayojanam |</span>
        <br/>
        <span>anarthaprāpaṇaṃ tāvat tebhyo nāśaṅkyate kva cit ||</span>
        <br/>
      </div>
      <div class="lg">
        <span>mīmāṃsāyāṃ tv ihājñāte durjñāte vāvivekataḥ |</span>
        <br/>
        <span>nyāyamārge mahān doṣa iti yatnopacaryatā ||</span>
        <br/>
      </div>
      <div class="lg">
        <span>tasmāt prayojanaṃ pūrvam uktaṃ sūtrakṛtā svayam |</span>
        <br/>
        <span>yat svenoktaṃ vadeyus tad bhāṣyakārādayaḥ katham ||</span>
        <br/>
      </div>
      <div class="lg">
        <span>siddhārthaṃ jñātasambandhaṃ śrotuṃ śrotā pravartate |</span>
        <br/>
        <span>śāstrādau tena vaktavyaḥ sambandhaḥ saprayojanaḥ ||</span>
        <br/>
      </div>
      <span class="pb" data-page="7">&lt;pb n="7"&gt;</span>
      <div class="lg">
        <span>śāstraṃ prayojanaṃ caiva sambandhasyāśrayāv ubhau |</span>
        <br/>
        <span>taduktyantargatas tasmād bhinno noktaḥ prayojanāt ||</span>
        <br/>
      </div>
      <div class="lg">
        <span>siddhiḥ śrotṛpravṛttīnāṃ sambandhakathanād yataḥ |</span>
        <br/>
        <span>tasmāt sarveṣu śāstreṣu sambandhaḥ pūrvam ucyate ||</span>
        <br/>
      </div>
      <div class="lg">
        <span>yāvat prayojanenāsya sambandho nābhidhīyate |</span>
        <br/>
        <span>asambaddhapralāpitvād bhavet tāvad asaṃgatiḥ ||</span>
        <br/>
      </div>
      <div class="lg">
        <span>iha tv ākṣipya sambandhaṃ bhāṣya evābhidhāsyate |</span>
        <br/>
        <span>dharmaprasiddhyasiddhibhyāṃ, tasmān nānyo 'bhidhīyate ||</span>
        <br/>
      </div>
      <div class="lg">
        <span>na cāpy atrāthaśabdena śāstrasambandha ucyate |</span>
        <br/>
        <span>sambandhaṃ kriyayor hy eṣa brūte śāstrāc ca te pṛthak ||</span>
        <br/>
      </div>
      <span class="pb" data-page="8">&lt;pb n="8"&gt;</span>
      <div class="lg">
        <span>yo 'py ayaṃ śāstrasambandho varṇyate kaiś cid āditaḥ |</span>
        <br/>
        <span>kriyānantaryarūpo vā guruparvakramo 'pi vā ||</span>
        <br/>
      </div>
      <div class="lg">
        <span>sadasadbhāvayos tasya viśeṣo nopalabhyate |</span>
        <br/>
        <span>śrotuvidhau niṣedhe vā jñāne vā śāstragocare ||</span>
        <br/>
      </div>
      <div class="lg">
        <span>tasmād vyākhyāṅgam icchadbhiḥ sahetuḥ saprayojanaḥ |</span>
        <br/>
        <span>śāstrāvatārasambandho vācyo nānyas tu niṣphalaḥ ||</span>
        <br/>
      </div>
      <span class="pb" data-page="9">&lt;pb n="9"&gt;</span>
      <div class="lg">
        <span>loke ityādibhāṣyasya ṣaḍarthān sampracakṣate |</span>
        <br/>
        <span>bhāṣyakārānusāreṇa, prayuktasyāditaḥ pṛthak ||</span>
        <br/>
      </div>
      <div class="lg">
        <span>sarvavyākhyām upālambhaṃ pratyākhyānaṃ tathā pare |</span>
        <br/>
        <span>parisaṃkhyās tutī kecithaśabdasya dūṣaṇam ||</span>
        <br/>
      </div>
      <div class="lg">
        <span>sādhāraṇī viśiṣṭā ca sūtravyākhyā dvidhā matā |</span>
        <br/>
        <span>viśiṣṭā pratisūtraṃ yā sarvārthā tv iyam ucyate ||</span>
        <br/>
      </div>
      <div class="lg">
        <span>pravṛttis tu padeṣv eva nivṛttiḥ sūtrasaṃśrayā |</span>
        <br/>
        <span>vedavākyāviruddheṣu na tu sarveṣu keṣu cit ||</span>
        <br/>
      </div>
      <span class="pb" data-page="10">&lt;pb n="10"&gt;</span>
      <div class="lg">
        <span>adhyāhārasya vākyeṣu vyatyāsasya ca sambhavāt |</span>
        <br/>
        <span>tenaiṣām iti sūtrāṇāṃ pārārthye saty api grahaḥ ||</span>
        <br/>
      </div>
      <div class="lg">
        <span>evaśabdo 'lpavācyatvād, asyāvṛttau tu gauravam |</span>
        <br/>
        <span>prasiddhatvād avācyaṃ cet, na doṣaḥ puṅgirām ayam ||</span>
        <br/>
      </div>
      <span class="pb" data-page="11">&lt;pb n="11"&gt;</span>
      <div class="lg">
        <span>vyākhyāṅgatvābhimānena yo 'dhyāhārādyapekṣate |</span>
        <br/>
        <span>svasaṃjñāṃ vāpi tasyedaṃ śāstrarūpaṃ nirūpyate ||</span>
        <br/>
      </div>
      <div class="lg">
        <span>vṛtyantareṣu keṣāñ cil laukikārthavyatikramaḥ |</span>
        <br/>
        <span>śabdānāṃ dṛśyate teṣam upālambho 'yam ucyate ||</span>
        <br/>
      </div>
      <div class="lg">
        <span>athāta ity ayaṃ loke nānantarye prayujyate |</span>
        <br/>
        <span>tasmāt tādarthyam etasya paribhāṣādibhir bhavet ||</span>
        <br/>
      </div>
      <div class="lg">
        <span>prasiddhahāniḥ śabdānām aprasiddhe ca kalpanā |</span>
        <br/>
        <span>na kāryā vṛttikāreṇa sati siddhārthasambhave ||</span>
        <br/>
      </div>
      <div class="lg">
        <span>sūtrārthe kliśyataś caivaṃ dūre vedārthanirṇayaḥ |</span>
        <br/>
        <span>tatra yatnasya bhāratvaṃ vaktṛśrotroḥ prasajyate ||</span>
        <br/>
      </div>
      <div class="lg">
        <span>na vyākhyāsyati sūtrāṇi codanārthaparatvataḥ |</span>
        <br/>
        <span>yat tasya parihāro 'yaṃ pratyākhyānena cocyate ||</span>
        <br/>
      </div>
      <span class="pb" data-page="12">&lt;pb n="12"&gt;</span>
      <div class="lg">
        <span>prayāso vedavākyeṣu kāryaḥ sūtreṣv anena kim |</span>
        <br/>
        <span>phalavattvāphalatvābhyām, ebhiḥ karaṇasammataiḥ ||</span>
        <br/>
      </div>
      <div class="lg">
        <span>codanārtha upetavyaḥ, nobhayaṃ yatnagauravāt |</span>
        <br/>
        <span>padārthānāṃ prasiddhatvāt vyākhyeyaṃ nāvaśiṣyate ||</span>
        <br/>
      </div>
      <div class="lg">
        <span>evaṃśabdādiko granthaḥ pakṣe cāsmin samarthyate |</span>
        <br/>
        <span>padacchedadādyabhāvena pratyākhyānamatis tv iyam ||</span>
        <br/>
      </div>
      <span class="pb" data-page="13">&lt;pb n="13"&gt;</span>
      <div class="lg">
        <span>brabīty eva hi sūtrārtham, atiriktādi ceṣyate |</span>
        <br/>
        <span>nanv aśaktam idaṃ sūtraṃ samyak sūtritam ity api ||</span>
        <br/>
      </div>
      <div class="lg">
        <span>sūtre cāgamakatvādi pratyākhyāne virudhyate |</span>
        <br/>
        <span>na copāyānabhijñena śakyopeyāvadhāraṇā ||</span>
        <br/>
      </div>
      <div class="lg">
        <span>nānyato vedavidbhyaś ca sūtravṛttikriyeṣyate |</span>
        <br/>
        <span>pratyākhyānasya hetuś ca padārthānāṃ prasiddhatā ||</span>
        <br/>
      </div>
      <div class="lg">
        <span>yoktā sā vedavākyānaṃ tulyārthatvān nivārayet |</span>
        <br/>
        <span>vākyārthe tatra sandehād vyākhyānaṃ cet pravartate ||</span>
        <br/>
      </div>
      <div class="lg">
        <span>sūtreṣv api samānatvāt pratyākhyānaṃ na yujyate |</span>
        <br/>
        <span>na vyākhyātavyam ityevaṃ pratyākhyāne ca sidhyati ||</span>
        <br/>
      </div>
      <span class="pb" data-page="14">&lt;pb n="14"&gt;</span>
      <div class="lg">
        <span>duṣṭavyākhyā niṣedhena tadapetā na vāryate |</span>
        <br/>
        <span>asya dṛṣṭaviruddhatvāt phalgutvāc cāpi parvayoḥ ||</span>
        <br/>
      </div>
      <div class="lg">
        <span>madhyame cātidaurjanyāt parisaṃkhyaiva yujyate |</span>
        <br/>
        <span>vaidikaṃ jaiminīyaṃ ca yatra vākyaṃ virudhyate ||</span>
        <br/>
      </div>
      <div class="lg">
        <span>yathāśrutagṛhīte 'rthe tatredam upadiśyate |</span>
        <br/>
        <span>adhyāhārādibhiḥ sūtraṃ vaidikaṃ tu yathāśrutam ||</span>
        <br/>
      </div>
      <div class="lg">
        <span>neyam, virodhe 'nyonyasya vaidikānāṃ bhavantu te |</span>
        <br/>
        <span>yathā dharmāvabodhasya pramāṇaṃ vaidikaṃ vacaḥ ||</span>
        <br/>
      </div>
      <span class="pb" data-page="15">&lt;pb n="15"&gt;</span>
      <div class="lg">
        <span>tadarthanirṇaye hetur jaiminīyaṃ tathaiva naḥ |</span>
        <br/>
        <span>vākyasāmarthyatulyatvāt tathā padatadarthayoḥ ||</span>
        <br/>
      </div>
      <div class="lg">
        <span>adhyāhārādibhir muktā vyākhyā sarvatra yujyate |</span>
        <br/>
        <span>asambhavād avaśyaṃ yā virodhe 'nyatarasya tu ||</span>
        <br/>
      </div>
      <div class="lg">
        <span>anyāyyakalpanā sāpi vikalpena prasajyate |</span>
        <br/>
        <span>prāthamyenāvaruddhatvād upāyavaśato 'tha vā ||</span>
        <br/>
      </div>
      <div class="lg">
        <span>yathāśrutena sūtreṇa nyāyyāṃ bādheta codanām |</span>
        <br/>
        <span>tena vedāviruddhasya sati sambhava ity ayam ||</span>
        <br/>
      </div>
      <div class="lg">
        <span>vidhīyate 'rthaḥ, śeṣaṃ tu yathāprāptam anūdyate |</span>
        <br/>
        <span>śeṣabhājāṃ bhavel lopa ity adhyāhārakalpanā ||</span>
        <br/>
      </div>
      <span class="pb" data-page="16">&lt;pb n="16"&gt;</span>
      <div class="lg">
        <span>viprakarṣāt paśoś ceti vibhaktiḥ pariṇamyate |</span>
        <br/>
        <span>padena vyavadhānaṃ tu loke saṃniyamād iti ||</span>
        <br/>
      </div>
      <div class="lg">
        <span>sūtreṇa vyavadhānaṃ tu pānavyāpadi kalpitam |</span>
        <br/>
        <span>paśusāmānyavidhyādau sūtram evānyathā kṛtam ||</span>
        <br/>
      </div>
      <span class="pb" data-page="17">&lt;pb n="17"&gt;</span>
      <div class="lg">
        <span>agnayaś ca svakālatvād deyadharmāpayātanam |</span>
        <br/>
        <span>vyākhyānaṃ vākyabhedena, guṇakalpās tv amī kṛtāḥ ||</span>
        <br/>
      </div>
      <div class="lg">
        <span>autpattikas tu gavyasya tathoṣṇikkakubhor iti |</span>
        <br/>
        <span>darśanāc ca viśeṣasya tathābhyudaya ity api ||</span>
        <br/>
      </div>
      <span class="pb" data-page="18">&lt;pb n="18"&gt;</span>
      <div class="lg">
        <span>sūtrakārapraśaṃsā vā loka ityādinocyate |</span>
        <br/>
        <span>prasiddhair abhidhānād dhi na śiṣyāḥ kleśitā yataḥ ||</span>
        <br/>
      </div>
      <div class="lg">
        <span>bhavitavyaṃ tu teneti prāgasmād ekavākyatā |</span>
        <br/>
        <span>vedādhyayanavākyād vā tenāthety asya dūṣaṇam ||</span>
        <br/>
      </div>
      <div class="lg">
        <span>prasiddhārthapadaiḥ śakyaḥ sūtrair vedārthanirṇayaḥ |</span>
        <br/>
        <span>na ca so 'sty athaśabdasya vinā te pūrvakarmaṇā ||</span>
        <br/>
      </div>
      <div class="lg">
        <span>prasiddhārthaṃ padaṃ yuktaṃ tac ca nāstīti dūṣaṇam |</span>
        <br/>
        <span>prasiddho 'py athaśabdādeḥ kiṃpadārtho 'tra varṇyate ||</span>
        <br/>
      </div>
      <span class="pb" data-page="19">&lt;pb n="19"&gt;</span>
      <div class="lg">
        <span>pradarśanārtham ity eke, ke cin nānārthavācinaḥ |</span>
        <br/>
        <span>samudāyād avacchidya bhavadāsena kalpitāt ||</span>
        <br/>
      </div>
      <div class="lg">
        <span>śaktito 'vayavaṃ caiva varṇayantyaṣṭamādivat |</span>
        <br/>
        <span>na cātra codanāvyākhyā gauravaṃ tatra coditam ||</span>
        <br/>
      </div>
      <div class="lg">
        <span>yad vākṣepo yathoktasya vṛttābhāvād asambhavāt |</span>
        <br/>
        <span>yadi lokaprasiddhārthagrahaṇaṃ kriyate pade ||</span>
        <br/>
      </div>
      <div class="lg">
        <span>sa nāsty atrāthaśabdasyety adhyāhārādikalpanam |</span>
        <br/>
        <span>vedādhyayanavṛttatvaṃ snānasyotkarṣakalpanā ||</span>
        <br/>
      </div>
      <div class="lg">
        <span>nāvyākhyāte 'thaśabdārthe jñāyate tena varṇyate |</span>
        <br/>
        <span>anarthake 'tha vānyārthe prasiddhir bādhyate dhruvam ||</span>
        <br/>
      </div>
      <span class="pb" data-page="20">&lt;pb n="20"&gt;</span>
      <div class="lg">
        <span>tasmāc chrutārthasiddhyarthaṃ vṛttaṃ kim api gamyate |</span>
        <br/>
        <span>viśiṣṭaliṅgavijñānād viśiṣṭe liṅginīkṣite ||</span>
        <br/>
      </div>
      <div class="lg">
        <span>sūtreṇāsambhavaṃ matvā naitad ity abravīt paraḥ |</span>
        <br/>
        <span>ānantaryopadeśena taddṛṣṭārthatayāpi ca ||</span>
        <br/>
      </div>
      <div class="lg">
        <span>vedādhyayanam ākṣiptaṃ kim asūtritacodanā |</span>
        <br/>
        <span>yena vṛttena jijñāsā vinā naivopapadyate ||</span>
        <br/>
      </div>
      <div class="lg">
        <span>tadānantaryam uktaṃ hi dṛṣṭārtham avakalpate |</span>
        <br/>
        <span>kriyamāṇā ca jijñāsā niyamād yasya kasya cit ||</span>
        <br/>
      </div>
      <div class="lg">
        <span>kriyetānantaraiveti vyarthaṃ tadupadeśanam |</span>
        <br/>
        <span>saṅkalpādibhir apy eṣā vinā satyaṃ na sidhyati ||</span>
        <br/>
      </div>
      <span class="pb" data-page="21">&lt;pb n="21"&gt;</span>
      <div class="lg">
        <span>sādhāraṇyāt tu te 'py atra nopadeśyāḥ kathañ cana |</span>
        <br/>
        <span>tasmād dharmabubhutsāyām asādhāraṇakāraṇam ||</span>
        <br/>
      </div>
      <div class="lg">
        <span>nirvṛttaṃ sūtrakāreṣṭaṃ tac ca nākhyayanād ṛte |</span>
        <br/>
        <span>anyasyāpīty anenaiva vedapāṭhe prabādhite ||</span>
        <br/>
      </div>
      <div class="lg">
        <span>prāg apīti hi vaktavyaṃ tatrāpy anyasya sambhavāt |</span>
        <br/>
        <span>pūrveṇaiva hi labdhārthe tādṛśīṃ tv ity anena kim ||</span>
        <br/>
      </div>
      <div class="lg">
        <span>vakṣyamāṇam anālocya sambhavet paricodanā |</span>
        <br/>
        <span>na tāvat sādhyate 'dyāpi codanā dharmasādhanam ||</span>
        <br/>
      </div>
      <div class="lg">
        <span>iha vā kāni vākyāni vivariṣyati jaiminiḥ |</span>
        <br/>
        <span>dharmamātrābhidhānād dhi buddhādivacanāny api ||</span>
        <br/>
      </div>
      <div class="lg">
        <span>paṭhitvā dharmajijñāsety anyasyāpīti codanā |</span>
        <br/>
        <span>yad vā bhavatu nāmedṛk sūtraṃ vedam adhītya tu ||</span>
        <br/>
      </div>
      <span class="pb" data-page="22">&lt;pb n="22"&gt;</span>
      <div class="lg">
        <span>jijñāsānantaraṃ kāryety atrāpi dvayam īpsitam |</span>
        <br/>
        <span>nānadhītya na cāpy anyat kṛtvety etan na labhyate ||</span>
        <br/>
      </div>
      <div class="lg">
        <span>vakṣyamāṇavacobhaṅgyor vākyabhedaprasaṅgataḥ |</span>
        <br/>
        <span>adhītyaiveti hi vidhau snānāder apy anantarā ||</span>
        <br/>
      </div>
      <div class="lg">
        <span>bhaved dharmasya jijñāsā nānantaryavidhis tadā |</span>
        <br/>
        <span>ānantaryavidhāne tu yā vedādhyayane kṛte ||</span>
        <br/>
      </div>
      <div class="lg">
        <span>ity evam anuvādatvāt prāg apy eṣā prasajyate |</span>
        <br/>
        <span>buddhavākyādipāṭhasya tādṛśīṃ tv ity apākriyā ||</span>
        <br/>
      </div>
      <span class="pb" data-page="23">&lt;pb n="23"&gt;</span>
      <div class="lg">
        <span>prāg apīti ca codyasya, sāmarthyād vedalābhataḥ |</span>
        <br/>
        <span>naivaitayor vacobhaṅgyor eko 'py artho vidhīyate ||</span>
        <br/>
      </div>
      <div class="lg">
        <span>api cetyādikenoktam, kin tv ityetad vidhīyate |</span>
        <br/>
        <span>ānantaryaṃ parastāc ca nāpi śiṃṣma itīha tu ||</span>
        <br/>
      </div>
      <div class="lg">
        <span>ke cid adhyāharanti,   asya sūtrasyānyaparatvataḥ |</span>
        <br/>
        <span>na vāryate 'nadhītatvaṃ nānantaryaṃ vidhīyate ||</span>
        <br/>
      </div>
      <span class="pb" data-page="24">&lt;pb n="24"&gt;</span>
      <div class="lg">
        <span>sāmarthyāsiddhyadṛṣṭārthaprasaṅgāt tena lakṣaṇā |</span>
        <br/>
        <span>ānantaryavacovyaktir āśritaivātra lakṣyate ||</span>
        <br/>
      </div>
      <div class="lg">
        <span>śrutārthaṃ tv aparityajya lakṣaṇārtho vidhīyate |</span>
        <br/>
        <span>pratītā dharmajiñāsā vedādhyāyād anantarā ||</span>
        <br/>
      </div>
      <div class="lg">
        <span>tatkālasyāvaruddhatvāt snānābhāvaṃ hi lakṣayet |</span>
        <br/>
        <span>virodho yugapatprāpteḥ, daurbalyaṃ vedabādhanāt ||</span>
        <br/>
      </div>
      <span class="pb" data-page="25">&lt;pb n="25"&gt;</span>
      <div class="lg">
        <span>snānasya tena bādhaḥ syād dharmajijñāsayā balāt |</span>
        <br/>
        <span>dṛṣṭārthatvādisaṃyuktaṃ vākyaṃ lakṣaṇayā tv iti ||</span>
        <br/>
      </div>
      <span class="pb" data-page="26">&lt;pb n="26"&gt;</span>
      <div class="lg">
        <span>punaruktyā gatārthatvāt tyaktaṃ kaiś cit, tad ucyate |</span>
        <br/>
        <span>yady apy asya bhaved vācyam ānantaryam asaṃśayam ||</span>
        <br/>
      </div>
      <div class="lg">
        <span>tathāpi pūrvatāmātraṃ lakṣayed avirodhataḥ |</span>
        <br/>
        <span>granthagrahaṇamātre ca kṛte snānaṃ virudhyate ||</span>
        <br/>
      </div>
      <div class="lg">
        <span>adhītyetyadhigamyeti vyākhyāne tv avirodhitā |</span>
        <br/>
        <span>yas tv evamavirodhitvaṃ kurvannāplavanaṃ vadet ||</span>
        <br/>
      </div>
      <div class="lg">
        <span>adṛṣṭāyātha vāpy anyaḥ saṃskāraṃ tasya cottaram |</span>
        <br/>
        <span>ihāsnānādiniyamo yaḥ kṛto brahmacāriṇaḥ ||</span>
        <br/>
      </div>
      <div class="lg">
        <span>avidhitvam anāśritya so 'vasānam apekṣate |</span>
        <br/>
        <span>tato 'pekṣāvaśāt snānam asnānādinivartanam ||</span>
        <br/>
      </div>
      <div class="lg">
        <span>virodhasāhacaryābhyāṃ dṛṣṭārthatvena lakṣayet |</span>
        <br/>
        <span>tasmād adhyayanasnānajijñāsākramavācinām ||</span>
        <br/>
      </div>
      <span class="pb" data-page="27">&lt;pb n="27"&gt;</span>
      <div class="lg">
        <span>dṛṣṭārthatvāya śabdānām evaṃ vyākhyeyam āśritā |</span>
        <br/>
        <span>snātvā jijñāsamāno 'pi nanu vedaṃ na bādhate ||</span>
        <br/>
      </div>
      <div class="lg">
        <span>tenāvirodhitā tasya, ityevaṃ vadata uttaram |</span>
        <br/>
        <span>yathaivādhyayanāt snānaṃ smaryate samanantaram ||</span>
        <br/>
      </div>
      <div class="lg">
        <span>tathā tataḥ paro 'py anyaḥ padārtho 'nyaḥ paras tataḥ |</span>
        <br/>
        <span>tataś cāvaśyakartavye bādhe smārtasya kasya cit ||</span>
        <br/>
      </div>
      <div class="lg">
        <span>yogyatvād āgate kāle prāthamyāt snānabādhanam |</span>
        <br/>
        <span>so 'yaṃ pāṭhakramasyārthād bādha ity avagamyate ||</span>
        <br/>
      </div>
      <span class="pb" data-page="28">&lt;pb n="28"&gt;</span>
      <div class="lg">
        <span>guṇapradhānayor vāpi virodhād guṇabādhanam |</span>
        <br/>
        <span>snānopalakṣitā cātra nivṛttir guruveśmanaḥ ||</span>
        <br/>
      </div>
      <div class="lg">
        <span>virodhitvena bādhyeta na tu madhvādibhakṣaṇam |</span>
        <br/>
        <span>tasmād gurukule tiṣṭhanmadhumāṃsādyavarjayan ||</span>
        <br/>
      </div>
      <div class="lg">
        <span>jijñāsetāviruddhatvād dharmam ity avagamyate |</span>
        <br/>
        <span>gurugehanivṛttyaṃśo yāvac ca na samāpyate ||</span>
        <br/>
      </div>
      <div class="lg">
        <span>tāvat sakalavācitvān na snānaṃ paryavasyati |</span>
        <br/>
        <span>gurugehādanāvṛttaḥ snātako hi na kathyate ||</span>
        <br/>
      </div>
      <div class="lg">
        <span>tatparatvavidhānāc ca na tāvad dārasaṅgrahaḥ |</span>
        <br/>
        <span>vyākhyāya kīrtitā cātra snāyād iti punaḥ smṛtiḥ ||</span>
        <br/>
      </div>
      <span class="pb" data-page="29">&lt;pb n="29"&gt;</span>
      <div class="lg">
        <span>smāvartiṣṭa metyādi smṛter yady apy anantaram |</span>
        <br/>
        <span>viparītārtham ity asmāt tadvākyād apanīyate ||</span>
        <br/>
      </div>
      <div class="lg">
        <span>athaśabdena yo bādhaḥ purastād upavarṇitaḥ |</span>
        <br/>
        <span>tanmātrasyaiva bādho 'tra dṛṣṭārthatvāt pradarśitaḥ ||</span>
        <br/>
      </div>
      <div class="lg">
        <span>smṛtiprāptam idānīṃ tu madhumāṃsādyavarjanam |</span>
        <br/>
        <span>pratiṣedhann adṛṣṭārthaṃ sūtrakāro na śobhate ||</span>
        <br/>
      </div>
      <div class="lg">
        <span>nivṛttya gurugehāc ca jijñāsārthaḥ punar bhavet |</span>
        <br/>
        <span>praveśaḥ so 'py adṛṣṭārtha iti naiveha sūtritaḥ ||</span>
        <br/>
      </div>
      <div class="lg">
        <span>nirgamo hi kṛtārthasya dṛṣṭārtho guruveśmanaḥ |</span>
        <br/>
        <span>smaryate tasya nārthaḥ syād akṛtārthasya nirgame ||</span>
        <br/>
      </div>
      <div class="lg">
        <span>athaśabdaprasiddhyaiva vedagrahaṇahetutā |</span>
        <br/>
        <span>ānantaryopadeśitvād ataḥ śabdena kiṃ punaḥ ||</span>
        <br/>
      </div>
      <span class="pb" data-page="30">&lt;pb n="30"&gt;</span>
      <div class="lg">
        <span>yogyatvam athaśabdena yady api pratipāditam |</span>
        <br/>
        <span>tad eva hetur atreti nātaḥśabdād vinā bhavet ||</span>
        <br/>
      </div>
      <div class="lg">
        <span>lakṣaṇaṃ puruṣasyaiva tadā tad dhi prasajyate |</span>
        <br/>
        <span>jijñāsāyāś ca hetutve phalārthatvādi sambhavet ||</span>
        <br/>
      </div>
      <div class="lg">
        <span>ataḥśabdagṛhītaṃ vā tatrādhyayanam āśritam |</span>
        <br/>
        <span>hetāvakathyamāne hi maṅgalādy apy asau vadet ||</span>
        <br/>
      </div>
      <span class="pb" data-page="31">&lt;pb n="31"&gt;</span>
      <div class="lg">
        <span>snānabādhasya vā hetur ata ity ucyate punaḥ |</span>
        <br/>
        <span>yogyasyādhītavedatvān nāvasthātuṃ hi labhyate ||</span>
        <br/>
      </div>
      <div class="lg">
        <span>sanvācyecchāntaraṃ karma jñānaṃ vyāpnoti tāvatā |</span>
        <br/>
        <span>jñānopasarjanā saiva na tu vidhyādi gamyate ||</span>
        <br/>
      </div>
      <div class="lg">
        <span>iṣes tu karma bāhyaḥ syād dharmaḥ sā vātha vā dvayam |</span>
        <br/>
        <span>samānakartṛkatvaṃ tu tumunoktaṃ liṅā vidhiḥ ||</span>
        <br/>
      </div>
      <div class="lg">
        <span>evaṃ viṣayanānātvān na kā cit punaruktatā |</span>
        <br/>
        <span>sūtritecchābhinirvṛttyai dvitīyecchātra sūtritā ||</span>
        <br/>
      </div>
      <div class="lg">
        <span>prakṛtyā vikṛtir yasmāc caturthyantā samasyate |</span>
        <br/>
        <span>tādarthye yūpadārvādau tenāsminn asamāsatā ||</span>
        <br/>
      </div>
      <span class="pb" data-page="32">&lt;pb n="32"&gt;</span>
      <div class="lg">
        <span>sa hi tasyety anenokto dharmasyety eṣa vigrahaḥ |</span>
        <br/>
        <span>dharmāyeti tu tādarthye ṣaṣṭhī vṛtteti kathyate ||</span>
        <br/>
      </div>
      <div class="lg">
        <span>prāpnoty atra caturthy eva viśeṣaś ced vivakṣitaḥ |</span>
        <br/>
        <span>sāmānyasya vivakṣāyāṃ tādṛśaṃ kathyate katham ||</span>
        <br/>
      </div>
      <div class="lg">
        <span>sambandhamātra evaiṣā ṣaṣṭhyutpannā tathāpi tu |</span>
        <br/>
        <span>viśeṣaniṣṭhatā tasyā bhāṣyakāreṇa varṇyate ||</span>
        <br/>
      </div>
      <div class="lg">
        <span>sādhanābhāsatā cātra pūrvapakṣārthagocarā |</span>
        <br/>
        <span>anyasādhanam anyasya sādhanābhāsa ucyate ||</span>
        <br/>
      </div>
      <div class="lg">
        <span>kratvarthaṃ puruṣārthasya tadarthaṃ ca krator iti |</span>
        <br/>
        <span>śeṣalakṣaṇaśabdaś ca kṛtsnaśāstravivakṣayā ||</span>
        <br/>
      </div>
      <span class="pb" data-page="33">&lt;pb n="33"&gt;</span>
      <div class="lg">
        <span>prasiddhaḥ śakyate jñātum prasiddhatvāt tu neṣyate |</span>
        <br/>
        <span>aprasiddhas tv aśakyatvānnatarām ity ato 'bravīt ||</span>
        <br/>
      </div>
      <div class="lg">
        <span>jijñāsyaḥ saṃśayād dharmaḥ śreyaskaratayāpi ca |</span>
        <br/>
        <span>asandigdho hy ajijñāsyo yo vā syān niṣprayojanaḥ ||</span>
        <br/>
      </div>
      <div class="lg">
        <span>svarūpādiṣu dharmasya dvidhā vipratipadyate |</span>
        <br/>
        <span>pūrvaṃ pramāṇarūpābhyām,   pādenādyasya nirṇayaḥ ||</span>
        <br/>
      </div>
      <span class="pb" data-page="34">&lt;pb n="34"&gt;</span>
      <div class="lg">
        <span>sthite vedapramāṇatve punar vākyārthanirṇaye |</span>
        <br/>
        <span>matir bahuvidāṃ puṃsāṃ saṃśayān nopajāyate ||</span>
        <br/>
      </div>
      <div class="lg">
        <span>ke cid āhur asāv arthaḥ, ke cin nāsāv ayaṃ tv iti |</span>
        <br/>
        <span>tannirṇayārtham apy etat paraṃ śāstraṃ praṇīyate ||</span>
        <br/>
      </div>
      <div class="lg">
        <span>dharme sāmānyataḥ siddhe pramāṇaṃ codanocyate |</span>
        <br/>
        <span>svarūpādes tataḥ siddhaḥ,   svarūpaṃ ceha sūtryate ||</span>
        <br/>
      </div>
      <span class="pb" data-page="35">&lt;pb n="35"&gt;</span>
      <div class="lg">
        <span>dvayam ekena sūtreṇa śrutyarthābhyāṃ nirūpyate |</span>
        <br/>
        <span>svarūpe 'pi hi tasyokte pramāṇaṃ kathyate 'rthataḥ ||</span>
        <br/>
      </div>
      <div class="lg">
        <span>kimādyapekṣitaiḥ pūrṇaḥ samarthaḥ pratyayo vidhau |</span>
        <br/>
        <span>tena pravartakaṃ vākyaṃ śāstre 'smin codanocyate ||</span>
        <br/>
      </div>
      <div class="lg">
        <span>codanaiva pramāṇaṃ cetyetaddharme 'vadhāritam |</span>
        <br/>
        <span>sākāṅkṣam iti manvāno yuktileśaṃ dvaye 'spṛśat ||</span>
        <br/>
      </div>
      <span class="pb" data-page="36">&lt;pb n="36"&gt;</span>
      <div class="lg">
        <span>sambhāvyate pramāṇatvaṃ śabdasyaivaṃvidheṣv api |</span>
        <br/>
        <span>indriyāder asāmarthyaṃ vakṣyamāṇamadīdiśat ||</span>
        <br/>
      </div>
      <div class="lg">
        <span>atyantāsaty api jñānam arthe śabdaḥ karoti hi |</span>
        <br/>
        <span>tenotsarge sthite tasya doṣābhāvāt pramāṇatā ||</span>
        <br/>
      </div>
      <div class="lg">
        <span>codanety abravīc cātra śabdamātravivakṣayā |</span>
        <br/>
        <span>na hi bhūtādiviṣayaḥ kaś cid asti vidhāyakaḥ ||</span>
        <br/>
      </div>
      <div class="lg">
        <span>indriyādivyudāsena śabdo yāvan na sādhyate |</span>
        <br/>
        <span>tāvac ca tadviśeṣasya kuto vāvasaro bhavet ||</span>
        <br/>
      </div>
      <div class="lg">
        <span>nimittamātraṃ vocyeta pramāṇaṃ ceha lakṣaṇam |</span>
        <br/>
        <span>pramāṇaṃ tv api śabdo vā tajjñānaṃ vā nirūpyate |</span>
        <br/>
      </div>
      <span class="pb" data-page="37">&lt;pb n="37"&gt;</span>
      <div class="lg">
        <span>padārthas tanmatir vā syād vākyārthādhigamo 'pi vā |</span>
        <br/>
        <span>pūrveṣāṃ tu pramāṇatve phalatvaṃ tasya gamyate ||</span>
        <br/>
      </div>
      <div class="lg">
        <span>jñāne lakṣaṇaśabdo 'yaṃ yadi nāma prayujyate |</span>
        <br/>
        <span>codanoktis tadā kāryaṃ tatkāryaṃ cāpi lakṣayet ||</span>
        <br/>
      </div>
      <div class="lg">
        <span>nimittamātre śabde ca pramāṇe mukhyavṛttayoḥ |</span>
        <br/>
        <span>sāmānādhikaraṇyaṃ syāc codanālakṣaṇatvayoḥ ||</span>
        <br/>
      </div>
      <div class="lg">
        <span>dravyakriyāguṇādīnāṃ dharmatvaṃ sthāpayiṣyate |</span>
        <br/>
        <span>teṣām aindriyakatve 'pi na tādrūpyeṇa dharmatā ||</span>
        <br/>
      </div>
      <div class="lg">
        <span>śreyaḥsādhanatā hy eṣāṃ nityaṃ vedāt pratīyate |</span>
        <br/>
        <span>tādrūpyeṇa ca dharmatvaṃ tasmān nendriyagocaraḥ ||</span>
        <br/>
      </div>
      <div class="lg">
        <span>pradarśanārtham atroktam indriyaṃ sūtrakāravat |</span>
        <br/>
        <span>nānyat kiñ ceti vācchedaḥ sāmānyārthaḥ prayujyate ||</span>
        <br/>
      </div>
      <span class="pb" data-page="38">&lt;pb n="38"&gt;</span>
      <div class="lg">
        <span>tadasāmarthyasiddhyai ca punar indriyakīrtanam |</span>
        <br/>
        <span>kiñ ceti madhyam acchedo hetupraśne prayujyate ||</span>
        <br/>
      </div>
      <div class="lg">
        <span>yady api tv anumānasyāpy evamādau samarthatā |</span>
        <br/>
        <span>vinā sambandhabodhena na tu tasyodbhavaḥ kva cit |</span>
        <br/>
      </div>
      <div class="lg">
        <span>na sāmānyaviśeṣābhyāṃ dharmasambandhadarśanam |</span>
        <br/>
        <span>liṅgasya kasya cit siddhaṃ yena syād anumānatā ||</span>
        <br/>
      </div>
      <div class="lg">
        <span>nanu śabdo 'pi sambandhabodhānnarte pravarttate |</span>
        <br/>
        <span>padaṃ tat, na ca tadvācyo dharmaḥ, vākyārtha eva saḥ ||</span>
        <br/>
      </div>
      <div class="lg">
        <span>vākyasyāvācakatvaṃ ca,   padārthānāṃ ca hetutā |</span>
        <br/>
        <span>sambandhasyānapekṣāṇāṃ vākyārthe sthāpayiṣyate ||</span>
        <br/>
      </div>
      <span class="pb" data-page="39">&lt;pb n="39"&gt;</span>
      <div class="lg">
        <span>nityatvāder asiddhatvād, abhyupetyocyate 'tha vā |</span>
        <br/>
        <span>sutarām apramāṇatvaṃ vaktṛprāmāṇyavarjanāt ||</span>
        <br/>
      </div>
      <div class="lg">
        <span>pramāṇāntaradṛṣṭaṃ hi śabdo 'rthaṃ prāpayet sadā |</span>
        <br/>
        <span>smṛtivac ca svayaṃ tasya prāmāṇyaṃ nopapadyate ||</span>
        <br/>
      </div>
      <div class="lg">
        <span>nūnaṃ tatrānubhūto 'sāvityāptoktinibandhanā |</span>
        <br/>
        <span>buddhiḥ sākṣād adṛṣṭe 'pi yuktārthe puruṣoktitaḥ ||</span>
        <br/>
      </div>
      <span class="pb" data-page="40">&lt;pb n="40"&gt;</span>
      <div class="lg">
        <span>nātmīyād anyadīyād vā pratyakṣāder vinā kva cit |</span>
        <br/>
        <span>vacasaḥ satyatā dṛṣṭā tathā syāc codanāsv api ||</span>
        <br/>
      </div>
      <div class="lg">
        <span>tena saty api vijñāne pratijñāder yathaiva hi |</span>
        <br/>
        <span>svātantryān na pramāṇatvaṃ tathā vede 'pi dṛśyatām ||</span>
        <br/>
      </div>
      <div class="lg">
        <span>svargayāgādisambandhaviṣayā codanā mṛṣā |</span>
        <br/>
        <span>pratyakṣādyagatārthatvādīdṛgbuddhādivākyavat ||</span>
        <br/>
      </div>
      <div class="lg">
        <span>yad vāptenāpraṇītatvād bālonmattādivākyavat |</span>
        <br/>
        <span>vyomādivac ca nityatvāt prāmāṇyasya nirākṛtiḥ ||</span>
        <br/>
      </div>
      <div class="lg">
        <span>yadi vā puruṣādhīnaprāmāṇyāḥ sarvacodanāḥ |</span>
        <br/>
        <span>svato vā na pramāṇaṃ syur vākyatvāt puruṣoktivat ||</span>
        <br/>
      </div>
      <div class="lg">
        <span>prāmāṇyaṃ vā narāpekṣaṃ sarvaśabdeṣu gamyatām |</span>
        <br/>
        <span>śabdaiḥ sambandhyamānatvād apramāṇyaṃ tathaiva hi |</span>
        <br/>
      </div>
      <span class="pb" data-page="41">&lt;pb n="41"&gt;</span>
      <div class="lg">
        <span>na syād vaktṛguṇānāṃ ced vacaḥ prāmāṇyahetutā |</span>
        <br/>
        <span>taddoṣair apramāṇatvaṃ kim ity asya bhaviṣyati ||</span>
        <br/>
      </div>
      <div class="lg">
        <span>evaṃ sthite tu vedasya sati vāsati vā nare |</span>
        <br/>
        <span>prāmāṇyaṃ durlabhaṃ matvā nanv ity etadacūcudat |</span>
        <br/>
      </div>
      <div class="lg">
        <span>tatra vipratiṣiddhatvaṃ buddhavākye 'pi yujyate |</span>
        <br/>
        <span>tato 'pi pratyayotpattes tasmāj jātyuttaraṃ tv idam ||</span>
        <br/>
      </div>
      <div class="lg">
        <span>sarvavijñānaviṣayam idaṃ tāvat parīkṣyatām |</span>
        <br/>
        <span>pramāṇatvāpramāṇatve svataḥ kiṃ parato 'tha vā ||</span>
        <br/>
      </div>
      <div class="lg">
        <span>svato 'satām asādhyatvāt ke cid āhur dvayaṃ svataḥ |</span>
        <br/>
        <span>apare kāraṇotpannaguṇadoṣāvadhāraṇāt ||</span>
        <br/>
      </div>
      <span class="pb" data-page="42">&lt;pb n="42"&gt;</span>
      <div class="lg">
        <span>svatas tāvad dvayaṃ nāsti, virodhāt, parato na ca |</span>
        <br/>
        <span>niḥsvabhāvatvam evaṃ hi jñānarūpe prasajyate |</span>
        <br/>
      </div>
      <div class="lg">
        <span>kathaṃ hy anyānapekṣasya viparītātmasambhavaḥ |</span>
        <br/>
        <span>kimātmakaṃ bhavet tac ca svabhāvadvayavarjitam |</span>
        <br/>
      </div>
      <div class="lg">
        <span>vijñānavyaktibhedena bhavec ced aviruddhatā |</span>
        <br/>
        <span>tathāpy anyānapekṣatve kiṃ kveti na nirūpyate ||</span>
        <br/>
      </div>
      <span class="pb" data-page="43">&lt;pb n="43"&gt;</span>
      <div class="lg">
        <span>tasmāt svābhāvikaṃ teṣām apramāṇatvam iṣyatām |</span>
        <br/>
        <span>prāmāṇyañ ca parāpekṣam, atra nyāyo 'bhidhīyate ||</span>
        <br/>
      </div>
      <div class="lg">
        <span>aprāmānyam avastutvān na syāt kāraṇadoṣataḥ |</span>
        <br/>
        <span>vastutvāt tu guṇais teṣāṃ prāmāṇyam upajanyate ||</span>
        <br/>
      </div>
      <div class="lg">
        <span>prāmāṇyaṃ hi yadotsargāt tadabhāvo 'tha kṛtrimaḥ |</span>
        <br/>
        <span>tadā svapnādibodhe 'pi prāmāṇyaṃ kena vāryate ||</span>
        <br/>
      </div>
      <div class="lg">
        <span>matpakṣe kāraṇābhāvāt prāmānyaṃ nopajāyate |</span>
        <br/>
        <span>hetumattvaprasaṅgo 'to na bhaviṣyaty avastunaḥ ||</span>
        <br/>
      </div>
      <div class="lg">
        <span>indriyādiguṇāś cāsya kāraṇam, tadasad dvidhā |</span>
        <br/>
        <span>duṣṭatvād indriyādīnām abhāve 'nyatamasya vā |</span>
        <br/>
      </div>
      <span class="pb" data-page="44">&lt;pb n="44"&gt;</span>
      <div class="lg">
        <span>ata eva ca vo bhrāntir doṣair mithyātvadhīr iti |</span>
        <br/>
        <span>tadvyāptes tu guṇābhāvas tatkṛtā hy apramāṇatā ||</span>
        <br/>
      </div>
      <div class="lg">
        <span>tasmāt kāraṇaśuddhatvaṃ jñānaprāmāṇyakāraṇam |</span>
        <br/>
        <span>svabhāvato 'pramāṇatvaṃ tadabhāvena lakṣyate |</span>
        <br/>
      </div>
      <div class="lg">
        <span>anvayavyatirekābhyām aprāmāṇyaṃ na doṣataḥ |</span>
        <br/>
        <span>nājñāne dṛśyate hy etatkāraṇābhāvahetuke ||</span>
        <br/>
      </div>
      <div class="lg">
        <span>tataś ca puruṣābhāvāt sati vā śuddhyasambhavāt |</span>
        <br/>
        <span>nirmūlatvāt pramāṇatvaṃ codanāyāṃ na yujyate ||</span>
        <br/>
      </div>
      <span class="pb" data-page="45">&lt;pb n="45"&gt;</span>
      <div class="lg">
        <span>svataḥ sarvapramāṇānāṃ prāmāṇyam iti gamyatām |</span>
        <br/>
        <span>na hi svato 'satī śaktiḥ kartum anyena śakyate ||</span>
        <br/>
      </div>
      <div class="lg">
        <span>ātmalābhe ca bhāvānāṃ kāraṇāpekṣatā bhavet |</span>
        <br/>
        <span>labdhātmanāṃ svakāryeṣu pravṛttiḥ svayam eva tu |</span>
        <br/>
      </div>
      <div class="lg">
        <span>jāte 'pi yadi vijñāne tāvan nārtho 'vadhāryate |</span>
        <br/>
        <span>yāvatkāraṇaśuddhatvaṃ na pramāṇāntarād bhavet ||</span>
        <br/>
      </div>
      <span class="pb" data-page="46">&lt;pb n="46"&gt;</span>
      <div class="lg">
        <span>tatra jñānāntarotpādaḥ pratīkṣyaḥ kāraṇāntarāt |</span>
        <br/>
        <span>yāvad dhi na paricchinnā śuddhis tāvad asatsamā ||</span>
        <br/>
      </div>
      <div class="lg">
        <span>tasyāpi kāraṇe śuddhe tajjñāne syāt pramāṇatā |</span>
        <br/>
        <span>tasyāpy evam itīcchaś ca na kva cid vyavatiṣṭhate ||</span>
        <br/>
      </div>
      <div class="lg">
        <span>yadā svataḥ pramāṇatvaṃ tadānyan naiva gṛhyate |</span>
        <br/>
        <span>nivarttatte hi mithyātvaṃ doṣājñānād ayatnataḥ ||</span>
        <br/>
      </div>
      <div class="lg">
        <span>tasmād bodhātmakatvena prāptā buddheḥ pramāṇatā |</span>
        <br/>
        <span>arthānyathātvahetūtthadoṣajñānād apodyate ||</span>
        <br/>
      </div>
      <div class="lg">
        <span>aprāmāṇyaṃ tridhā bhinnaṃ mithyātvājñānasaṃśayaiḥ |</span>
        <br/>
        <span>vastutvād dvividhasyātra sambhavo duṣṭakāraṇāt ||</span>
        <br/>
      </div>
      <span class="pb" data-page="47">&lt;pb n="47"&gt;</span>
      <div class="lg">
        <span>avijñāne tu doṣāṇāṃ vyāpāro naiva kalpyate |</span>
        <br/>
        <span>kāraṇābhāvatas tv eva tatsiddhaṃ nastvaduktivat ||</span>
        <br/>
      </div>
      <div class="lg">
        <span>doṣataś cāpramāṇatve svataḥprāmāṇyavādinām |</span>
        <br/>
        <span>guṇajñānānavasthāvan na doṣeṣu prasajyate ||</span>
        <br/>
      </div>
      <div class="lg">
        <span>sākṣād viparyayajñānāl laghvyeva tv apramāṇatā |</span>
        <br/>
        <span>pūrvābādhena notpattir uttarasya hi sidhyati ||</span>
        <br/>
      </div>
      <div class="lg">
        <span>duṣṭakāraṇabodhe tu siddhe 'pi viṣayāntare |</span>
        <br/>
        <span>arthāt tulyārthatāṃ prāpya bādho godohanādivat ||</span>
        <br/>
      </div>
      <span class="pb" data-page="48">&lt;pb n="48"&gt;</span>
      <div class="lg">
        <span>tatra doṣāntarajñānaṃ bādhadhīr vā parā na cet |</span>
        <br/>
        <span>tadudbhūtau dvitīyasya mithyātvād ādyamānatā ||</span>
        <br/>
      </div>
      <div class="lg">
        <span>svata eva hi tatrāpi doṣājñānāt pramāṇatā |</span>
        <br/>
        <span>doṣajñāne tv anutpanne na śaṅkyā niṣpramāṇatā ||</span>
        <br/>
      </div>
      <span class="pb" data-page="49">&lt;pb n="49"&gt;</span>
      <div class="lg">
        <span>evaṃ tricaturajñānajanmano nādhikā matiḥ |</span>
        <br/>
        <span>prārthyate tāvataivaikaṃ svataḥ prāmāṇyam aśnute ||</span>
        <br/>
      </div>
      <div class="lg">
        <span>śabde doṣodbhavas tāvad vaktradhīna iti sthitiḥ |</span>
        <br/>
        <span>tadabhāvaḥ kva cit tāvad guṇavadvaktṛkatvataḥ |</span>
        <br/>
      </div>
      <div class="lg">
        <span>tadguṇair apakṛṣṭānāṃ śabde saṃkrāntyasambhavāt |</span>
        <br/>
        <span>yadā vaktur abhāvena na syur doṣā nirāśrayāḥ |</span>
        <br/>
      </div>
      <div class="lg">
        <span>pauruṣeye dvayaṃ dṛṣṭaṃ doṣābhāvo guṇās tathā |</span>
        <br/>
        <span>prāmāṇyaṃ tatra guṇato naiva syād ity udāhṛtam ||</span>
        <br/>
      </div>
      <div class="lg">
        <span>tasmād guṇebhyo doṣāṇām abhāvas tadabhāvataḥ |</span>
        <br/>
        <span>aprāmāṇyadvayāsattvaṃ tenotsargo 'napoditaḥ ||</span>
        <br/>
      </div>
      <span class="pb" data-page="50">&lt;pb n="50"&gt;</span>
      <div class="lg">
        <span>pratyayotpattihetutvāt prāmāṇyaṃ nāpanīyate |</span>
        <br/>
        <span>doṣābhāvo guṇebhyaś cen nanu saivāsthitir bhavet ||</span>
        <br/>
      </div>
      <div class="lg">
        <span>tadā tu vyāpriyante hi jñāyamānatayā guṇāḥ |</span>
        <br/>
        <span>doṣābhāve tu vijñeye sattāmātropakāriṇaḥ ||</span>
        <br/>
      </div>
      <div class="lg">
        <span>tatrāpavādanirmuktir vaktrabhāvāl laghīyasī |</span>
        <br/>
        <span>vede tenāpramāṇatvaṃ nāśaṅkām api gacchati ||</span>
        <br/>
      </div>
      <div class="lg">
        <span>ato vaktranadhīnatvāt prāmāṇye tadupāsanam |</span>
        <br/>
        <span>na yuktam, apramāṇatve kalpye tatprārthanā bhavet ||</span>
        <br/>
      </div>
      <div class="lg">
        <span>tataś cāptāpraṇītatvaṃ na doṣāyātra jāyate |</span>
        <br/>
        <span>prayogāṇāṃ tu sarveṣāṃ vakṣyāmaḥ pratisādhanam ||</span>
        <br/>
      </div>
      <div class="lg">
        <span>pauruṣeye tu vacane pramāṇāntaramūlatā |</span>
        <br/>
        <span>tadabhāve hi tad duṣyeditaran na kadā cana |</span>
        <br/>
      </div>
      <span class="pb" data-page="51">&lt;pb n="51"&gt;</span>
      <div class="lg">
        <span>tenetaraiḥ pramāṇair yā codanānām asaṅgatiḥ |</span>
        <br/>
        <span>tayaiva syāt pramāṇatvam anuvādatvam anyathā ||</span>
        <br/>
      </div>
      <div class="lg">
        <span>anyasyāpi pramāṇatve saṅgatir naiva kāraṇam |</span>
        <br/>
        <span>tulyārthānāṃ vikalpyatvād ekaṃ tatra hi bodhakam ||</span>
        <br/>
      </div>
      <div class="lg">
        <span>yatrāpi syāt paricchedaḥ pramāṇair uttaraiḥ punaḥ |</span>
        <br/>
        <span>nūnaṃ tatrāpi pūrveṇa so 'rtho nāvadhṛtas tathā ||</span>
        <br/>
      </div>
      <div class="lg">
        <span>saṅgatyā yadi ceṣyeta pūrvapūrvapramāṇatā |</span>
        <br/>
        <span>pramāṇāntaram icchanto na vyavasthāṃ labhemahi |</span>
        <br/>
      </div>
      <span class="pb" data-page="52">&lt;pb n="52"&gt;</span>
      <div class="lg">
        <span>kasya cit tu yadīṣyeta svata eva pramāṇatā |</span>
        <br/>
        <span>prathamasya tathābhāve pradveṣaḥ kiṃnibandhanaḥ ||</span>
        <br/>
      </div>
      <div class="lg">
        <span>śrotradhīś cāpramāṇaṃ syād itarābhir asaṅgateḥ |</span>
        <br/>
        <span>syāc cet tajjanitenaiva jñānenānyena saṅgatiḥ ||</span>
        <br/>
      </div>
      <div class="lg">
        <span>vede 'pi śatakṛtvaḥ syād buddhir uccāraṇānugā |</span>
        <br/>
        <span>sādhanāntarajanyā tu buddhir nāsti dvayor api ||</span>
        <br/>
      </div>
      <div class="lg">
        <span>yathā tv ekendriyādhīnajñānāntaranibandhanā |</span>
        <br/>
        <span>saṅgatiḥ kāraṇaṃ prāptā tathā vede 'pi kalpyatām ||</span>
        <br/>
      </div>
      <div class="lg">
        <span>tasmād dṛḍhaṃ yadutpannaṃ nāpi saṃvādamṛcchati |</span>
        <br/>
        <span>jñānāntareṇa vijñānaṃ tatpramāṇaṃ pratīyatām ||</span>
        <br/>
      </div>
      <div class="lg">
        <span>na cānumānataḥ sādhyā śabdādīnāṃ pramāṇatā |</span>
        <br/>
        <span>sarvasyaiva hi mā prāpat pramāṇāntarasādhyatā ||</span>
        <br/>
      </div>
      <span class="pb" data-page="53">&lt;pb n="53"&gt;</span>
      <div class="lg">
        <span>nanu pramāṇam ityevaṃ pratyakṣādi na gṛhyate |</span>
        <br/>
        <span>na cetthamagṛhītena vyavahāro 'vakalpate ||</span>
        <br/>
      </div>
      <div class="lg">
        <span>prāmāṇyaṃ grahaṇāt pūrvaṃ svarūpeṇaiva saṃsthitam |</span>
        <br/>
        <span>nirapekṣaṃ svakāryeṣu gṛhyate pratyayāntaraiḥ ||</span>
        <br/>
      </div>
      <div class="lg">
        <span>tenāsya jñāyamānatvaṃ prāmāṇye nopayujyate |</span>
        <br/>
        <span>viṣayānubhāvo hy atra pūrvasmād eva labhyate |</span>
        <br/>
      </div>
      <div class="lg">
        <span>apramāṇaṃ punaḥ svārthagrāhakaṃ syāt svarūpataḥ |</span>
        <br/>
        <span>nivṛttis tasya mithyātve nāgṛhīte parair bhavet ||</span>
        <br/>
      </div>
      <div class="lg">
        <span>na hy arthasyātathābhāvaḥ pūrveṇārthas tathātvavat |</span>
        <br/>
        <span>tatrāpy arthānyathābhāve dhīr yad vā duṣṭakāraṇe ||</span>
        <br/>
      </div>
      <span class="pb" data-page="54">&lt;pb n="54"&gt;</span>
      <div class="lg">
        <span>tāvataiva ca mithyātvaṃ gṛhyate nānyahetukam |</span>
        <br/>
        <span>utpattyavasthaṃ caivedaṃ pramāṇam iti mīyate ||</span>
        <br/>
      </div>
      <div class="lg">
        <span>ato yatrāpi mithyātvaṃ parebhyaḥ pratipādyate |</span>
        <br/>
        <span>tatrāpy etad dvayaṃ vācyaṃ na tu sādharmyamātrakam ||</span>
        <br/>
      </div>
      <div class="lg">
        <span>codanārthānyathābhāvaṃ kurvataś cānumānataḥ |</span>
        <br/>
        <span>tajjñānenaiva yo bādhaḥ sa kathaṃ vinivāryate ||</span>
        <br/>
      </div>
      <div class="lg">
        <span>tanmithyātvād abādhaś cet, prāptam anyonyasaṃśrayam |</span>
        <br/>
        <span>nānumānād ato 'nyad dhi bādhakaṃ kiñ cid asti te ||</span>
        <br/>
      </div>
      <div class="lg">
        <span>na cānyair agrahe 'rthasya syād abhāvo rasādivat |</span>
        <br/>
        <span>teṣāṃ jihvādibhir yasmān niyamo grahaṇe 'sti hi ||</span>
        <br/>
      </div>
      <span class="pb" data-page="55">&lt;pb n="55"&gt;</span>
      <div class="lg">
        <span>taddhiyaivārthabodhaś cet, tādṛgdharme bhaviṣyati |</span>
        <br/>
        <span>mamāsiddham idaṃ kin tu vedāj jāte 'vabodhane |</span>
        <br/>
      </div>
      <div class="lg">
        <span>vaktuṃ na dveṣamātreṇa yujyate satyavādinā |</span>
        <br/>
        <span>dveṣād asammatatvād vā na ca syād apramāṇatā ||</span>
        <br/>
      </div>
      <div class="lg">
        <span>na cātmecchābhyanujñābhyāṃ prāmāṇyam avakalpate |</span>
        <br/>
        <span>agnidāhādiduḥkhasya na hy apratyakṣateṣyate ||</span>
        <br/>
      </div>
      <div class="lg">
        <span>na cābhilāpikaṃ jñānaṃ prāmāṇyenāvadhāryate |</span>
        <br/>
        <span>tasmād ālokavad vede sarvasādhāraṇe sati ||</span>
        <br/>
      </div>
      <div class="lg">
        <span>naivaṃ vipratipattavyam, bauddhāder vakṣyate 'ntaram |</span>
        <br/>
        <span>puruṣāśaktitas tatra sāpavādatvasambhavaḥ ||</span>
        <br/>
      </div>
      <span class="pb" data-page="56">&lt;pb n="56"&gt;</span>
      <div class="lg">
        <span>vedasyāpauruṣeyatve siddhā tv evaṃ pramāṇatā |</span>
        <br/>
        <span>kartṛmattve tu vedasya samyaṅmithyātvavādibhiḥ ||</span>
        <br/>
      </div>
      <div class="lg">
        <span>kartā guṇāś ca doṣāś ca mahājanaparigrahaḥ |</span>
        <br/>
        <span>evamādi vinā yuktyā kalpyam, mīmāṃsakaiḥ punaḥ ||</span>
        <br/>
      </div>
      <div class="lg">
        <span>idānīm iva sarvatra dṛṣṭān nādhikam iṣyate |</span>
        <br/>
        <span>evambhūtasya vedasya jñānotpattiṃ prakurvataḥ ||</span>
        <br/>
      </div>
      <div class="lg">
        <span>svarūpaviparītatvasaṃśayau bhāṣyavāritau |</span>
        <br/>
        <span>nivārayiṣyate cāpi duṣṭakāraṇakalpanā ||</span>
        <br/>
      </div>
      <div class="lg">
        <span>puruṣābhāvatas tena taddvāreṇāpy aśaṅkitau |</span>
        <br/>
        <span>tathā satyatathābhāvo buddhyanutpattim āśritaḥ ||</span>
        <br/>
      </div>
      <span class="pb" data-page="57">&lt;pb n="57"&gt;</span>
      <div class="lg">
        <span>tatra vipratiṣiddhatvaṃ bravītītyevamādinā |</span>
        <br/>
        <span>yathādṛṣṭārthavāditvaṃ tac cet pratyayitāditi ||</span>
        <br/>
      </div>
      <div class="lg">
        <span>indriyeti tu mūlaṃ ced asyāstītyevam abravīt |</span>
        <br/>
        <span>draṣṭṛtvasatyavāditve tac cet pratyayitāditi ||</span>
        <br/>
      </div>
      <div class="lg">
        <span>dṛśyamānārthavāditve syād anāptoktisatyatā |</span>
        <br/>
        <span>evaṃ tv ekāṅgavaikalyāt pratyudāharaṇasthitiḥ ||</span>
        <br/>
      </div>
      <div class="lg">
        <span>ekaikābhāvamātre syād āptatvaindriyakatvayoḥ |</span>
        <br/>
        <span>apratyayitapakṣe syād aindriyasyāpy asatyatā ||</span>
        <br/>
      </div>
      <span class="pb" data-page="58">&lt;pb n="58"&gt;</span>
      <div class="lg">
        <span>anindriyatvapakṣe vā satpratyayitabhāṣitam |</span>
        <br/>
        <span>vyāhatagranthataivaṃ syāt, tasmāt pūrveṇa satyatā ||</span>
        <br/>
      </div>
      <div class="lg">
        <span>pareṇa mūlasadbhāva indriyeṇa tu darśitaḥ |</span>
        <br/>
        <span>aprāmāṇyanivṛttyarthaṃ doṣābhāvopavarṇanam ||</span>
        <br/>
      </div>
      <div class="lg">
        <span>guṇāt prāmāṇyam ityevaṃ tatpūrvaṃ sunirākṛtam |</span>
        <br/>
        <span>pūrvatra pratiṣiddhatvān naitat prāmāṇyakāraṇam ||</span>
        <br/>
      </div>
      <span class="pb" data-page="59">&lt;pb n="59"&gt;</span>
      <div class="lg">
        <span>samuccayārtho vāśabdaḥ pūrvasmin, uttaratra ca |</span>
        <br/>
        <span>vikalpenobhayor āha pratyudāharaṇe pṛthak ||</span>
        <br/>
      </div>
      <div class="lg">
        <span>śakye 'py asatye mithyātvaṃ dṛṣṭaṃ satye 'py aśaktike |</span>
        <br/>
        <span>nānena vacaneneha sarvajñatvanirākriyā ||</span>
        <br/>
      </div>
      <div class="lg">
        <span>vacanād ṛta ityevam apavādo hi saṃśritaḥ |</span>
        <br/>
        <span>yadi ṣaḍbhiḥ pramāṇaiḥ syāt sarvajñaḥ kena vāryate ||</span>
        <br/>
      </div>
      <div class="lg">
        <span>ekena tu pramāṇena sarvajño yena kalpyate |</span>
        <br/>
        <span>nūnaṃ sa cakṣuṣā sarvān rasādīn pratipadyate ||</span>
        <br/>
      </div>
      <span class="pb" data-page="60">&lt;pb n="60"&gt;</span>
      <div class="lg">
        <span>yajjātīyaiḥ pramāṇais tu yajjātīyārthadarśanam |</span>
        <br/>
        <span>bhaved idānīṃ lokasya tathā kālāntare 'py abhūt |</span>
        <br/>
      </div>
      <div class="lg">
        <span>yatrāpy atiśayo dṛṣṭaḥ sa svārthānatilaṅghanāt |</span>
        <br/>
        <span>dūrasūkṣmādidṛṣṭau syān na rūpe śrotravṛttitā ||</span>
        <br/>
      </div>
      <div class="lg">
        <span>bhaviṣyati na dṛṣṭaṃ ca pratyakṣasya manāgapi |</span>
        <br/>
        <span>sāmarthyam, nānumānāder liṅgādirahite kva cit ||</span>
        <br/>
      </div>
      <div class="lg">
        <span>sarvajñakalpanānyais tu vede cāpauruṣeyatā |</span>
        <br/>
        <span>tulyatā kalpitā yena tenedaṃ sampradhāryatām ||</span>
        <br/>
      </div>
      <span class="pb" data-page="61">&lt;pb n="61"&gt;</span>
      <div class="lg">
        <span>sarvajño dṛśyate tāvan nedānīm asmadādibhiḥ |</span>
        <br/>
        <span>nirākaraṇavacchakyā na cāsīd iti kalpanā ||</span>
        <br/>
      </div>
      <div class="lg">
        <span>na cāgamena sarvajñaḥ, tadīye 'nyonyasaṃśrayāt |</span>
        <br/>
        <span>narāntarapraṇītasya prāmāṇyaṃ gamyate katham ||</span>
        <br/>
      </div>
      <div class="lg">
        <span>na cāpy evamparo nityaḥ śakyo labdhum ihāgamaḥ |</span>
        <br/>
        <span>nityaś ced arthavādatvaṃ tatpare syād anityatā ||</span>
        <br/>
      </div>
      <div class="lg">
        <span>āgamasya ca nityatve siddhe tatkalpanā vṛthā |</span>
        <br/>
        <span>yatas taṃ pratipadyante dharmam eva tato narāḥ ||</span>
        <br/>
      </div>
      <span class="pb" data-page="62">&lt;pb n="62"&gt;</span>
      <div class="lg">
        <span>yo 'pīndriyārthasambandhaviṣaye satyavāditām |</span>
        <br/>
        <span>dṛṣṭvā tadvacanatvena śraddheye 'rthe 'pi kalpayet ||</span>
        <br/>
      </div>
      <div class="lg">
        <span>tenāpi pāratantryeṇa bādhitā syāt pramāṇatā |</span>
        <br/>
        <span>prāmāṇyaṃ cet svayaṃ tasya kāpekṣānyendriyādiṣu ||</span>
        <br/>
      </div>
      <div class="lg">
        <span>yathaivātrendriyādibhyaḥ paricchedāt pramāṇatā |</span>
        <br/>
        <span>śraddheye 'pi tathaiva syān na svātantryeṇa labhyate |</span>
        <br/>
      </div>
      <div class="lg">
        <span>yathā ca teṣāṃ satyatvaṃ sidhyaty etena hetunā |</span>
        <br/>
        <span>tathānyānavabuddhārthaprāmāṇyābhāvasādhanam |</span>
        <br/>
      </div>
      <span class="pb" data-page="63">&lt;pb n="63"&gt;</span>
      <div class="lg">
        <span>aśraddheyārthasatyatvaṃ śraddheye cāpy asatyatā |</span>
        <br/>
        <span>pūrvajñānānuvāditvaṃ dṛṣṭāntavad iheṣyatām ||</span>
        <br/>
      </div>
      <div class="lg">
        <span>api cālaukikārthatve sati puṃvākyahetukam |</span>
        <br/>
        <span>mithyātvaṃ bauddhavākyānāṃ syād anyonyaṃ sapakṣataḥ ||</span>
        <br/>
      </div>
      <div class="lg">
        <span>dharmādharmātiriktārthe prāmāṇyaṃ ca prasajyate |</span>
        <br/>
        <span>sāṃkhyādiṣu ca jīvatsu dṛṣṭānto durlabho 'sya ca |</span>
        <br/>
      </div>
      <div class="lg">
        <span>alaukikārthavācitvaṃ nṛvākyatve satīti ca |</span>
        <br/>
        <span>parasparam apekṣyaiva bauddhādeḥ syān mṛṣārthatā ||</span>
        <br/>
      </div>
      <div class="lg">
        <span>vaded evaṃ ca yo nāma vādī prathamasaṅgataḥ |</span>
        <br/>
        <span>tasyāpi hetuḥ syād eṣa bhavantaṃ pratyasaṃśayam ||</span>
        <br/>
      </div>
      <div class="lg">
        <span>buddhādīnām asarvajñam iti satyaṃ vaco mama |</span>
        <br/>
        <span>maduktatvād yathaivāgnir uṣṇo bhāsvara ity api ||</span>
        <br/>
      </div>
      <div class="lg">
        <span>pratyakṣaṃ ca maduktatvaṃ tvayā sādhyā taduktatā |</span>
        <br/>
        <span>tena hetur madīyaḥ syāt sandigdhāsiddhatā tava ||</span>
        <br/>
      </div>
      <div class="lg">
        <span>pratyakṣādyavisaṃvādi prameyatvādi yasya ca |</span>
        <br/>
        <span>sadbhāvavāraṇe śaktaṃ ko nu taṃ kalpayiṣyati ||</span>
        <br/>
      </div>
      <span class="pb" data-page="64">&lt;pb n="64"&gt;</span>
      <div class="lg">
        <span>na cāpi smṛtyavicchedāt sarvajñaḥ parikalpyate |</span>
        <br/>
        <span>vigānāt, chinnamūlatvāt, kaiś cid eva parigrahāt ||</span>
        <br/>
      </div>
      <div class="lg">
        <span>sarvajño 'sāv iti hy eva tatkāle tu bubhutsubhiḥ |</span>
        <br/>
        <span>tajjñānajñeyavijñānarahitair gamyate katham ||</span>
        <br/>
      </div>
      <div class="lg">
        <span>kalpanīyāś ca sarvajñā bhaveyur bahavas tava |</span>
        <br/>
        <span>ya eva syād asarvajñaḥ sa sarvajñaṃ na budhyate ||</span>
        <br/>
      </div>
      <div class="lg">
        <span>sarvajño 'navabuddhaś ca yenaiva syān na taṃ prati |</span>
        <br/>
        <span>tadvākyānāṃ pramāṇatvaṃ mūlājñāne 'nyavākyavat ||</span>
        <br/>
      </div>
      <div class="lg">
        <span>rāgādirahite cāsmin nirvyāpāre vyavasthite |</span>
        <br/>
        <span>deśanānyapraṇītaiva syād ṛte pratyavekṣaṇāt ||</span>
        <br/>
      </div>
      <span class="pb" data-page="65">&lt;pb n="65"&gt;</span>
      <div class="lg">
        <span>sānnidhyamātratas tasya puṃsaścintāmaṇer iva |</span>
        <br/>
        <span>niḥsaranti yathākāmaṃ kuḍyādibhyo 'pi deśanāḥ ||</span>
        <br/>
      </div>
      <div class="lg">
        <span>evamādyucyamānaṃ tu śraddadhānasya śobhate |</span>
        <br/>
        <span>kuḍyādiniḥsṛtatvāc ca nāśvāso deśanāsu naḥ ||</span>
        <br/>
      </div>
      <div class="lg">
        <span>kin nu buddhapraṇītāḥ syuḥ kimu kaiś cid durātmabhiḥ |</span>
        <br/>
        <span>adṛśyair vipralambhārthaṃ piśācādibhir īritāḥ ||</span>
        <br/>
      </div>
      <div class="lg">
        <span>evaṃ yaiḥ kevalaṃ jñānam indriyādyanapekṣiṇaḥ |</span>
        <br/>
        <span>sūkṣmātītādiviṣayaṃ jīvasya parikalpitam ||</span>
        <br/>
      </div>
      <div class="lg">
        <span>narte tadāgamāt sidhyen na ca tenāgamo vinā |</span>
        <br/>
        <span>dṛṣṭānto 'pi na tasyānyo nṛṣu kaś cit pravartate ||</span>
        <br/>
      </div>
      <span class="pb" data-page="66">&lt;pb n="66"&gt;</span>
      <div class="lg">
        <span>nityāgamāvabodho 'pi pratyākhyeyo 'nayā diśā |</span>
        <br/>
        <span>na hi tatrāpi visrambho dṛṣṭo 'nena kṛto 'tha vā ||</span>
        <br/>
      </div>
      <div class="lg">
        <span>sarvadā cāpi puruṣāḥ prāyeṇānṛtavādinaḥ |</span>
        <br/>
        <span>yathādyatve na visrambhas tathātītārthakīrtane ||</span>
        <br/>
      </div>
      <div class="lg">
        <span>svapnādijñānavac cāpi pratyayo 'syāgamārthayoḥ |</span>
        <br/>
        <span>bhaved iti saśaṅkānāṃ prāmāṇyaṃ gamyate katham ||</span>
        <br/>
      </div>
      <div class="lg">
        <span>puruṣātiśayaś ceṣṭaḥ saiva cāgamanityatā |</span>
        <br/>
        <span>kalpitaṃ smaraṇaṃ cāsya janmāntaranibandhanam ||</span>
        <br/>
      </div>
      <div class="lg">
        <span>grāhyatve cāgamasyaivaṃ dveṣo 'rthagrahaṇe vṛthā |</span>
        <br/>
        <span>yo hy anuccāritaṃ śabdaṃ gahṇātyarthe 'sya kā kathā |</span>
        <br/>
      </div>
      <span class="pb" data-page="67">&lt;pb n="67"&gt;</span>
      <div class="lg">
        <span>pumāṃs tāvat svatantraḥ syād arthagrahaṇavādinām |</span>
        <br/>
        <span>āgamapratibhāne tu pāratantryaṃ dvayor api ||</span>
        <br/>
      </div>
      <div class="lg">
        <span>anekapuruṣasthatvād ekatraiva ca janmani |</span>
        <br/>
        <span>grahaṇasmaraṇād vede na svātantryaṃ vihanyate ||</span>
        <br/>
      </div>
      <div class="lg">
        <span>anyathākaraṇe cāsya bahubhyaḥ syān nivāraṇam |</span>
        <br/>
        <span>ekasya pratibhānaṃ tu kṛtakān na viśiṣyate ||</span>
        <br/>
      </div>
      <div class="lg">
        <span>ataś ca sampradāye ca naikaḥ puruṣa iṣyate |</span>
        <br/>
        <span>bahavaḥ paratantrāḥ syuḥ sarve hy adyatvavannarāḥ ||</span>
        <br/>
      </div>
      <div class="lg">
        <span>evaṃ ca kalpayantyanye yāvadāgamasiddhaye |</span>
        <br/>
        <span>tāvan na kalpayaty etat samatvaṃ jaimineḥ paraiḥ ||</span>
        <br/>
      </div>
      <span class="pb" data-page="68">&lt;pb n="68"&gt;</span>
      <div class="lg">
        <span>na hi dṛṣṭādhikaṃ kiñ cit prāmāṇye tena kalpyate |</span>
        <br/>
        <span>aprāmāṇyanimitteṣu parasyādṛṣṭakalpanā ||</span>
        <br/>
      </div>
      <div class="lg">
        <span>dṛṣṭaprāmāṇyabādhaś ca nāstikasya prasajyate |</span>
        <br/>
        <span>utpanne sati vijñāne balād bādhaprakalpanā ||</span>
        <br/>
      </div>
      <div class="lg">
        <span>sādhite puruṣābhāve nirdoṣajñānajanmanaḥ |</span>
        <br/>
        <span>pratyakṣān nāstikair vācyo viśeṣaś codanādhiyaḥ ||</span>
        <br/>
      </div>
      <div class="lg">
        <span>upadeśo 'nyathā na syād atīndriyanidandhanaḥ |</span>
        <br/>
        <span>tasya kartrā na ced dṛṣṭaḥ so 'rtha ity arthakalpanā ||</span>
        <br/>
      </div>
      <div class="lg">
        <span>yad vānumānam evedam upadeśitvam ucyate |</span>
        <br/>
        <span>dṛṣṭārthapūrvatāvyāptam, vyatireko 'sya nanv iti ||</span>
        <br/>
      </div>
      <span class="pb" data-page="69">&lt;pb n="69"&gt;</span>
      <div class="lg">
        <span>anyathāpy upapannatvaṃ vyāmohād iti kathyate |</span>
        <br/>
        <span>liṅgasya vyabhicāro vā bālavākyanidarśanāt |</span>
        <br/>
      </div>
      <div class="lg">
        <span>vedāj jñātvopadiṣṭaṃ ced ityevaṃ siddhasādhanam |</span>
        <br/>
        <span>vedād apītyanenoktam, manvādeś caitad iṣyate ||</span>
        <br/>
      </div>
      <div class="lg">
        <span>anyathā saṃvidāno 'pi vivakṣaty anyathā yataḥ |</span>
        <br/>
        <span>tasmād ekāntato nāsti puṃvākyāt taddhiyāṃ gatiḥ ||</span>
        <br/>
      </div>
      <span class="pb" data-page="70">&lt;pb n="70"&gt;</span>
      <div class="lg">
        <span>bhrāntasyānyavivakṣāyām anyad vākyaṃ ca dṛśyate |</span>
        <br/>
        <span>yathāvivakṣam apy etat tasmān naiva pravartate ||</span>
        <br/>
      </div>
      <div class="lg">
        <span>vaktṛdhīr āptavākyeṣu gamyate, anyatra viplutiḥ |</span>
        <br/>
        <span>tenotsargāpavādābhyāṃ vacasaḥ śaktir ucyate ||</span>
        <br/>
      </div>
      <div class="lg">
        <span>padārtharacanāyatto vākyārthapratyayodbhavaḥ |</span>
        <br/>
        <span>vivakṣāpūrvavijñānavaśāc ca racanākṛtiḥ ||</span>
        <br/>
      </div>
      <div class="lg">
        <span>vivakṣāntarayuktā hi kurvāṇā racanāntaram |</span>
        <br/>
        <span>āvāpodvāpabhedena dṛśyante 'rtheṣu mānavāḥ |</span>
        <br/>
      </div>
      <div class="lg">
        <span>tenārthapratyayotpāde śroturjāte 'pi vākyataḥ |</span>
        <br/>
        <span>jñāto nūnam aneneti vakturjñāne matir bhavet ||</span>
        <br/>
      </div>
      <div class="lg">
        <span>āptoktikāraṇaṃ kañ cid anuyuṅkte naraṃ yadā |</span>
        <br/>
        <span>tadā ca nirdiśatyāptaṃ sa jānātyetad ityasau ||</span>
        <br/>
      </div>
      <span class="pb" data-page="71">&lt;pb n="71"&gt;</span>
      <div class="lg">
        <span>tajjñānāntaritatvāc ca śabdās tāvad udāsate |</span>
        <br/>
        <span>prāmāṇyasthāpanaṃ tu syād vaktṛdhīhetusambhavāt ||</span>
        <br/>
      </div>
      <div class="lg">
        <span>arthe pūrvapratīte 'pi niścayo hi tadāśrayaḥ |</span>
        <br/>
        <span>tenārthajñānagamyāpi prāmāṇye saiva pūrvabhāk |</span>
        <br/>
      </div>
      <div class="lg">
        <span>ato 'tra puṃnimittatvād upapannā mṛṣārthatā |</span>
        <br/>
        <span>na tu syāt tatsvabhāvatvaṃ vede vakturabhāvataḥ |</span>
        <br/>
      </div>
      <div class="lg">
        <span>tadbuddhyantarayor nāstīty artho 'rthaiś ca pratīyate |</span>
        <br/>
        <span>ato na jñānapūrvatvam apekṣyaṃ nāyathārthatā ||</span>
        <br/>
      </div>
      <span class="pb" data-page="72">&lt;pb n="72"&gt;</span>
      <div class="lg">
        <span>apramāṇatvasiddhau vā dṛṣṭānto ya udāhṛtaḥ |</span>
        <br/>
        <span>buddhādivacanaṃ tasya sādhyenāsaṅgatocyate ||</span>
        <br/>
      </div>
      <div class="lg">
        <span>teṣām api hi yat kāryaṃ pūrvatra pratipāditam |</span>
        <br/>
        <span>tatra samyaktvam arthe tu vyāpāro naiva vidyate ||</span>
        <br/>
      </div>
      <div class="lg">
        <span>svavyāpārātirikte 'rthe vedasyāpi mṛṣārthatā |</span>
        <br/>
        <span>pūrvapakṣārthavattvena prasaktā siddhasādhyatā ||</span>
        <br/>
      </div>
      <div class="lg">
        <span>ajñātvaivamabhiprāyaṃ kṛtakākṛtakatvayoḥ |</span>
        <br/>
        <span>satyamithyātvahetūktimātrajñānāt paro 'bravīt ||</span>
        <br/>
      </div>
      <div class="lg">
        <span>nanu sāmānyatodṛṣṭam,   nānyatvād ityadūṣaṇam |</span>
        <br/>
        <span>anyatvād eva dṛṣṭānto na hi pakṣe sapakṣatā ||</span>
        <br/>
      </div>
      <span class="pb" data-page="73">&lt;pb n="73"&gt;</span>
      <div class="lg">
        <span>tasmād ayam abhiprāyo bhāṣyakārasya varṇyate |</span>
        <br/>
        <span>abhyupetyārthaviṣayaṃ vākyavyāpāram ucyate |</span>
        <br/>
      </div>
      <div class="lg">
        <span>yadi syād vyavadhāne 'pi vākyārthāpekṣayānṛtam |</span>
        <br/>
        <span>dṛṣṭānto nṛvaco 'trāpi hetuḥ sādhāraṇo bhavet ||</span>
        <br/>
      </div>
      <div class="lg">
        <span>satyeṣv api hi dṛṣṭaiva paurṣeyeṣu vākyatā |</span>
        <br/>
        <span>atīndriye 'pi kiñ cid dhi satyaṃ dṛṣṭaṃ yadṛcchayā ||</span>
        <br/>
      </div>
      <span class="pb" data-page="74">&lt;pb n="74"&gt;</span>
      <div class="lg">
        <span>nānyatvād iti cānena paroktād anyatocyate |</span>
        <br/>
        <span>anyo hy eṣa tadābhāsaḥ, vipakṣaṃ vānyam abravīt |</span>
        <br/>
      </div>
      <div class="lg">
        <span>yad vānyasmād visaṃvādān mithyātvaṃ tatra na tv iha |</span>
        <br/>
        <span>viṣayasyāpi cānyatvāt sādhanāsaṅgataiva sā ||</span>
        <br/>
      </div>
      <div class="lg">
        <span>na hy anyasyeti naikasmin mṛṣārthe 'nyamṛṣārthatā |</span>
        <br/>
        <span>vivakṣāyā mṛṣārthatve na ca vākye mṛṣārthatā ||</span>
        <br/>
      </div>
      <div class="lg">
        <span>śyāmatve puṃstvavac caitat sādhāraṇye nidarśanam |</span>
        <br/>
        <span>parokter vāpi duṣṭatvād vikalpasamam ucyate ||</span>
        <br/>
      </div>
      <span class="pb" data-page="75">&lt;pb n="75"&gt;</span>
      <div class="lg">
        <span>yad vā pramāṇam evedaṃ samyaktve 'nyatvam ucyate |</span>
        <br/>
        <span>dhiruddhāvyabhicāritvaṃ bādho vāpy anumānataḥ |</span>
        <br/>
      </div>
      <div class="lg">
        <span>codanājanitā buddhiḥ pramāṇaṃ doṣavarjitaiḥ |</span>
        <br/>
        <span>kāraṇair janyamānatvāl liṅgāptoktyakṣabuddhivat |</span>
        <br/>
      </div>
      <div class="lg">
        <span>tathānāptāpraṇītoktijanyatvād bādhavarjanāt |</span>
        <br/>
        <span>deśakālādibhedādau cāptoktipratyayo yathā ||</span>
        <br/>
      </div>
      <div class="lg">
        <span>akartṛkatvasiddhyā ca hetutvaṃ sādhayiṣyate |</span>
        <br/>
        <span>evamādyavabudhyāyaṃ nānyatvād ity avocata |</span>
        <br/>
      </div>
      <span class="pb" data-page="76">&lt;pb n="76"&gt;</span>
      <div class="lg">
        <span>pratyakṣas tv iti dārḍhyaṃ vā prāthamyaṃ vāpi lakṣayet |</span>
        <br/>
        <span>svarūpataḥ pramāṇatvaṃ mithyātvaṃ pararūpataḥ ||</span>
        <br/>
      </div>
      <div class="lg">
        <span>jñānābhāvaś ca mithyātvaṃ dvayasyāsambhavād yadi |</span>
        <br/>
        <span>pratyakṣaṃ tatpareṣāṃ ca siddham asyānumānataḥ ||</span>
        <br/>
      </div>
      <div class="lg">
        <span>yathā ca tava mithyātvaṃ sādhanaṃ sādhayed idam |</span>
        <br/>
        <span>tathā ca bādhakādhīnaṃ mithyātvam api sādhayet ||</span>
        <br/>
      </div>
      <div class="lg">
        <span>dharma ity upasaṃhārye yacchreyaskarabhāṣaṇam |</span>
        <br/>
        <span>taddharmapadavācyārthanirūpaṇavivakṣayā ||</span>
        <br/>
      </div>
      <span class="pb" data-page="77">&lt;pb n="77"&gt;</span>
      <div class="lg">
        <span>śreyo hi puruṣaprītiḥ sā dravyaguṇakarmabhiḥ |</span>
        <br/>
        <span>codanālakṣaṇaiḥ sādhyā tasmāt teṣv eva dharmatā ||</span>
        <br/>
      </div>
      <div class="lg">
        <span>anyat sādhyam adṛṣṭvaiva yāgādīnanuniṣṭhataḥ |</span>
        <br/>
        <span>dhārmikatvasamākhyānaṃ tadyogād iti gamyate ||</span>
        <br/>
      </div>
      <div class="lg">
        <span>paśvādīni ca dharmasya phalānīti vyavasthitam |</span>
        <br/>
        <span>citrāgodohanādīnāṃ tāny uktāni phalāni ca ||</span>
        <br/>
      </div>
      <div class="lg">
        <span>tasmāt teṣv eva dharmatvam, dhrmāṇīti ca darśanāt |</span>
        <br/>
        <span>liṅgasaṃkhyāvinirmukto dharmaśabdo nidarśanam |</span>
        <br/>
      </div>
      <span class="pb" data-page="78">&lt;pb n="78"&gt;</span>
      <div class="lg">
        <span>antaḥkaraṇavṛttau vā vāsanāyāṃ ca cetasaḥ |</span>
        <br/>
        <span>pudgaleṣu ca puṇyeṣu nṛguṇe 'pūrvajanmani ||</span>
        <br/>
      </div>
      <div class="lg">
        <span>prayogo dharmaśabdasya na dṛṣṭaḥ, na ca sādhanam |</span>
        <br/>
        <span>puruṣārthasya te jñātuṃ śakyante codanādibhiḥ ||</span>
        <br/>
      </div>
      <div class="lg">
        <span>na ca vastvantaraṃ śakyam apūrvaṃ svargayāgayoḥ |</span>
        <br/>
        <span>jñātuṃ sādhanabhūtaṃ vā sādhyaṃ vā nāpy ato 'nyathā |</span>
        <br/>
      </div>
      <div class="lg">
        <span>śrutasādhanasādhyatvatyāgenāśrutakalpanā |</span>
        <br/>
        <span>prasajyetāsya tādrūpye vyatireke tv arūpatā ||</span>
        <br/>
      </div>
      <span class="pb" data-page="79">&lt;pb n="79"&gt;</span>
      <div class="lg">
        <span>tasmāt phale pravṛttasya yāgādeḥ śaktimātrakam |</span>
        <br/>
        <span>utpattau vāpi paśvāder apūrvaṃ na tataḥ pṛthak ||</span>
        <br/>
      </div>
      <div class="lg">
        <span>śaktayaḥ sarvabhāvānāṃ bhāvaśabdair viśeṣataḥ |</span>
        <br/>
        <span>nopākhyāyanta ityevaṃ nāpūrvaṃ dharmaśabdatā |</span>
        <br/>
      </div>
      <div class="lg">
        <span>purastāc codanāśabdo vidhāv eva vyavasthitaḥ |</span>
        <br/>
        <span>na ca tallakṣaṇā hiṃsā pratyudāharaṇaṃ katham ||</span>
        <br/>
      </div>
      <span class="pb" data-page="80">&lt;pb n="80"&gt;</span>
      <div class="lg">
        <span>codanālakṣaṇo yaś ca śyenādir hi gamyate |</span>
        <br/>
        <span>niṣedhābhāvatas tasya kathaṃ brūyād anarthatā ||</span>
        <br/>
      </div>
      <div class="lg">
        <span>yady api syād vidhispṛṣṭe niṣedho naiva tādṛśaḥ |</span>
        <br/>
        <span>vijñāyate hy anarthatvaṃ ṣoḍaśigrahaṇādivat ||</span>
        <br/>
      </div>
      <div class="lg">
        <span>codanālakṣaṇaṃ coktvā niṣiddhatvād virudhyate |</span>
        <br/>
        <span>śyenādāv upadiṣṭe ca hiṃsā hīti na yujyate ||</span>
        <br/>
      </div>
      <div class="lg">
        <span>hiṃsā hi phalam eteṣāṃ bhinnā tebhyaḥ svarūpataḥ |</span>
        <br/>
        <span>sā hi prāṇaviyogātmā śyenas tatrāsivatpṛthak ||</span>
        <br/>
      </div>
      <div class="lg">
        <span>upadeśābhidhānaṃ ca nāvidheye 'vakalpate |</span>
        <br/>
        <span>śyenāder avidhāne ca kasyānyasya vidheyatā ||</span>
        <br/>
      </div>
      <span class="pb" data-page="81">&lt;pb n="81"&gt;</span>
      <div class="lg">
        <span>sarvatrāvasthito nyāyo bhāvanāṃśadvaye vidhiḥ |</span>
        <br/>
        <span>sa bādhyeta, iha ye cāmī jyotiṣṭomādayo matāḥ ||</span>
        <br/>
      </div>
      <div class="lg">
        <span>dharmatvena na te 'pi syur hiṃsāsādhanakā hi te |</span>
        <br/>
        <span>na cāvidhīyamānasya phalatatsādhanāṅgatā ||</span>
        <br/>
      </div>
      <div class="lg">
        <span>sādhanatvena vihitaṃ na cāvihitam ucyate |</span>
        <br/>
        <span>sādhyatvena vidhānaṃ tu naiveṣṭaṃ lokavedayoḥ ||</span>
        <br/>
      </div>
      <div class="lg">
        <span>tenaivamarthaśabdasya prayojanam ihocyate |</span>
        <br/>
        <span>pravṛttau vā nivṛttau vā yā śabdaśravaṇena dhīḥ |</span>
        <br/>
      </div>
      <span class="pb" data-page="82">&lt;pb n="82"&gt;</span>
      <div class="lg">
        <span>sā codaneti sāmānyaṃ lakṣaṇaṃ hṛdaye sthitam |</span>
        <br/>
        <span>pravartakagṛhītis tu syād udāharaṇārthatā ||</span>
        <br/>
      </div>
      <div class="lg">
        <span>tātparye hy arthaśabdasya neyaṃ vyākhyopapadyate |</span>
        <br/>
        <span>arthagrahaṇalabhyaṃ vā tatpravartakabhāṣaṇam |</span>
        <br/>
      </div>
      <div class="lg">
        <span>dharme pramāṇabhūtāyās tad vā lakṣaṇam uktavān |</span>
        <br/>
        <span>evaṃ sati vidhibhyaḥ syād vidheyārthāvadhāraṇam ||</span>
        <br/>
      </div>
      <div class="lg">
        <span>niṣedhebhyo niṣedhyānām anarthatvena nirṇayaḥ |</span>
        <br/>
        <span>tenārthagrahaṇenoktā vidheyasyeha dharmatā ||</span>
        <br/>
      </div>
      <div class="lg">
        <span>niṣedhyānām anarthatvam arthasiddhaṃ na sūtritam |</span>
        <br/>
        <span>tasmād ubhayam ityatra vidheyapratiṣedhyayoḥ ||</span>
        <br/>
      </div>
      <div class="lg">
        <span>yāgādibrahmahatyādivargayoḥ syān nidarśanam |</span>
        <br/>
        <span>śyenādīnāṃ vidheyatvādiṣṭasyāpi ca sādhanāt ||</span>
        <br/>
      </div>
      <span class="pb" data-page="83">&lt;pb n="83"&gt;</span>
      <div class="lg">
        <span>upacārād anarthatvaṃ phaladvāreṇa varṇyate |</span>
        <br/>
        <span>pratiṣiddhā hi setyatra sphuṭam etat kariṣyate ||</span>
        <br/>
      </div>
      <div class="lg">
        <span>hiṃsā hīti ca yac cāpi brūte nābhicared iti |</span>
        <br/>
        <span>śyenādīnāṃ svarūpe tu nottaragranthasaṅgatiḥ ||</span>
        <br/>
      </div>
      <div class="lg">
        <span>vihitatvān niṣedhasya pravṛttis teṣu durlabhā |</span>
        <br/>
        <span>yadā tu codanāśabdo vidhāveva vyavasthitaḥ |</span>
        <br/>
      </div>
      <div class="lg">
        <span>tadobhayādiko granthaḥ sadhyasādhanasaṃśritaḥ |</span>
        <br/>
        <span>sādhyasādhanasambandhe vidhinā pratipādite ||</span>
        <br/>
      </div>
      <div class="lg">
        <span>lakṣyamāṇatvam ubhayoḥ, dvividhaṃ ca phalaṃ kratoḥ |</span>
        <br/>
        <span>svargādi prāpyate tatra pratiṣedhānatikramāt ||</span>
        <br/>
      </div>
      <div class="lg">
        <span>atikrameṇa hiṃsādi,   śāstrāntaranirīkṣayā |</span>
        <br/>
        <span>phalāṃśe bhāvanāyāś ca pratyayo na vidhāyakaḥ ||</span>
        <br/>
      </div>
      <span class="pb" data-page="84">&lt;pb n="84"&gt;</span>
      <div class="lg">
        <span>vakṣyate, jaiminiś cāha tasya lipsārthalakṣaṇā |</span>
        <br/>
        <span>tena sāmānyataḥ prāpto vidhinā na nivāritaḥ ||</span>
        <br/>
      </div>
      <div class="lg">
        <span>phalāṃśopanipātinyā hiṃsāyāḥ pratiṣedhakaḥ |</span>
        <br/>
        <span>anarthaprāptihetutvaṃ bodhyate tatra yady api ||</span>
        <br/>
      </div>
      <div class="lg">
        <span>śyenasvarūpaṃ nānarthas tatphalasya tv anarthatā |</span>
        <br/>
        <span>parastūbhayam ityādeḥ phalasyāpi vidheyatām ||</span>
        <br/>
      </div>
      <div class="lg">
        <span>bhāvanāntargatatvād vā matvānarthatvam ākṣipat |</span>
        <br/>
        <span>naivetyetāvatā cāsya vidheyatvanirākriyā ||</span>
        <br/>
      </div>
      <span class="pb" data-page="85">&lt;pb n="85"&gt;</span>
      <div class="lg">
        <span>kiṃ vidheyam idānīṃ syād āha śyenādayas tv iti |</span>
        <br/>
        <span>praśnāpākaraṇe cātra tavyo vidhivivakṣayā ||</span>
        <br/>
      </div>
      <div class="lg">
        <span>prayukto na tu sādhye 'rthe, dvaye 'py anupayogataḥ |</span>
        <br/>
        <span>anarthasyāpi sādhyatvam avidheyasya hīṣyate ||</span>
        <br/>
      </div>
      <div class="lg">
        <span>sādhyatvarahite ceṣṭā vidheye nityam arthatā |</span>
        <br/>
        <span>śatuś ca lakṣaṇārthatvaṃ teṣāṃ cāpy upadeśanam ||</span>
        <br/>
      </div>
      <div class="lg">
        <span>bruvan sphuṭīkarotīṣṭam upadeśo hi nānyathā |</span>
        <br/>
        <span>vidhitvamādiśabdāt syād itikartavyatāsv api |</span>
        <br/>
      </div>
      <span class="pb" data-page="86">&lt;pb n="86"&gt;</span>
      <div class="lg">
        <span>tasmāt phalāṃśe yā hiṃsā vaidikī sā niṣidhyate |</span>
        <br/>
        <span>aṃśadvaye tu yā nāma tanniṣedhābhidhāyinām ||</span>
        <br/>
      </div>
      <div class="lg">
        <span>aviśeṣeṇa yacchāstraṃ śirovad iti cottaram |</span>
        <br/>
        <span>niṣedhenānavaṣṭabdhe viṣaye na hy anarthatā |</span>
        <br/>
      </div>
      <div class="lg">
        <span>pratyakṣāder aśakyatvāt kalpyate niṣpramāṇikā |</span>
        <br/>
        <span>na hi hiṃsādyanuṣṭhāne tadānīṃ doṣadarśanam ||</span>
        <br/>
      </div>
      <div class="lg">
        <span>bāhye 'pi vicikitsā tu śāstrādevopajāyate |</span>
        <br/>
        <span>hiṃsyamānasya duḥkhitvaṃ dṛśyate yan na tāvatā ||</span>
        <br/>
      </div>
      <div class="lg">
        <span>karturduḥkhānumānaṃ syāt, tadānīṃ tadviparyayaḥ |</span>
        <br/>
        <span>viṣaye 'syāḥ phalaṃ yādṛk pretya krtus tathāvidham ||</span>
        <br/>
      </div>
      <div class="lg">
        <span>hiṃsā kriyāviśeṣatvāt sūte śāstroktadānavat |</span>
        <br/>
        <span>ya evamāha, tasyāpi gurustrīgamanādibhiḥ ||</span>
        <br/>
      </div>
      <span class="pb" data-page="87">&lt;pb n="87"&gt;</span>
      <div class="lg">
        <span>surāpānādibhiś cāpi vipakṣair vyabhicāritā |</span>
        <br/>
        <span>viruddhatā ca, yādṛgdhi dānais tādṛk phalaṃ bhavet ||</span>
        <br/>
      </div>
      <div class="lg">
        <span>vidhigamyaphalāvāptiḥ, aduḥkhātmakatā tathā |</span>
        <br/>
        <span>na ca yā sampradānasya prītis tādṛk phalaṃ śrutam ||</span>
        <br/>
      </div>
      <div class="lg">
        <span>dātus tena hi dṛṣṭāntaḥ sādhyahīnaḥ pratīyate |</span>
        <br/>
        <span>sampradānaṃ ca dāne te viṣayaḥ karma hiṃsane ||</span>
        <br/>
      </div>
      <div class="lg">
        <span>vaiṣamyam, sampradāne tu pakṣe tv etadviruddhatā |</span>
        <br/>
        <span>prīyate sampradānaṃ hi devateti mataṃ tava ||</span>
        <br/>
      </div>
      <div class="lg">
        <span>dṛṣṭānte karma dānaṃ cet,   tasya kīdṛk phalaṃ bhavet |</span>
        <br/>
        <span>japahomādidṛṣṭāntāt parapīḍādivarjanāt ||</span>
        <br/>
      </div>
      <span class="pb" data-page="88">&lt;pb n="88"&gt;</span>
      <div class="lg">
        <span>coditatvasya hetutvād viruddhāvyabhicāritā |</span>
        <br/>
        <span>vihitapratiṣiddhatve muktvānyan na ca kāraṇam ||</span>
        <br/>
      </div>
      <div class="lg">
        <span>dharmādharmāvabodhasya tenāyuktānumānagīḥ |</span>
        <br/>
        <span>anugrahāc ca dharmatvaṃ pīḍātaś cāpy adharmatām ||</span>
        <br/>
      </div>
      <div class="lg">
        <span>vadato japasīdhvādipānādau nobhayaṃ bhavet |</span>
        <br/>
        <span>krośatā hṛdayenāpi gurudārābhigāminām ||</span>
        <br/>
      </div>
      <div class="lg">
        <span>bhūyān dharmaḥ prasajyeta bhūyasī hy upakāritā |</span>
        <br/>
        <span>anumānapradhānasya pratiṣedhānapekṣiṇaḥ ||</span>
        <br/>
      </div>
      <div class="lg">
        <span>hṛdayakrośanaṃ kasmād dṛṣṭāṃ pīḍām apaśyataḥ |</span>
        <br/>
        <span>poḍātaś cāpy adharmatvaṃ tathā pīḍām adharmataḥ ||</span>
        <br/>
      </div>
      <div class="lg">
        <span>anyonyāśrayam āpnoti vinā śāstreṇa sādhayan |</span>
        <br/>
        <span>evamādāv aśāstrajñomleccho nodvijate kva cit ||</span>
        <br/>
      </div>
      <div class="lg">
        <span>tasya nādharmayogaḥ syāt pūrvoktā yadi kalpanā |</span>
        <br/>
        <span>tasmād anugrahaṃ pīḍāṃ tadabhāvam apāsya ca |</span>
        <br/>
      </div>
      <span class="pb" data-page="89">&lt;pb n="89"&gt;</span>
      <div class="lg">
        <span>dharmādharmārthibhir nityaṃ mṛgyau vidhiniṣedhakau |</span>
        <br/>
        <span>kva cid asyā niṣiddhatvāc chaktiḥ śāstreṇa bodhitā ||</span>
        <br/>
      </div>
      <div class="lg">
        <span>pratyavāyanimittatve vidhinā nāpagacchati |</span>
        <br/>
        <span>śāstreṇa na hi śaktīnām āvāpodvāpanakriyāḥ ||</span>
        <br/>
      </div>
      <div class="lg">
        <span>vidyamānā hi kathyante śaktayo dravyakarmaṇām |</span>
        <br/>
        <span>tad eva cedaṃ karmeti śāstram evānudhāvatā ||</span>
        <br/>
      </div>
      <div class="lg">
        <span>hiṃsādīnām adharmatvaṃ kathyate nānumānataḥ |</span>
        <br/>
        <span>evaṃ ye nipuṇaṃ prāhus tair apy etat parīkṣyatām ||</span>
        <br/>
      </div>
      <div class="lg">
        <span>surāpānādibhiḥ śūdraḥ kiṃ yāti narakaṃ kṛtaiḥ |</span>
        <br/>
        <span>vaiśyastomena vā kiṃ syād viprarājanyayoḥ phalam ||</span>
        <br/>
      </div>
      <div class="lg">
        <span>pañcamyām iṣṭikaraṇānmadhyāhne cāgnihotrataḥ |</span>
        <br/>
        <span>tasmād yady ādṛśaṃ karma yatphalotpattiśaktikam ||</span>
        <br/>
      </div>
      <div class="lg">
        <span>śāstreṇa gamyate tasya tādṛśasyaiva tat phalam |</span>
        <br/>
        <span>hiṃsā cāṃśadvayādanyā yā tasyāḥ pratiṣedhajam ||</span>
        <br/>
      </div>
      <div class="lg">
        <span>pratyavāyārthatājñānam, vidhinānyatra vāryate |</span>
        <br/>
        <span>jñānam eva ca śaktīnāṃ nāvāpodvāpanakriyāḥ ||</span>
        <br/>
      </div>
      <span class="pb" data-page="90">&lt;pb n="90"&gt;</span>
      <div class="lg">
        <span>jñāyante śāstratas tāstu kriyābhedavyavasthitāḥ |</span>
        <br/>
        <span>vyavasthāḥ śaktibhedānāṃ dṛṣṭārtheṣv api karmasu ||</span>
        <br/>
      </div>
      <div class="lg">
        <span>abhinnatve 'pi dṛśyante bhujeḥ svasthātur eṣv api |</span>
        <br/>
        <span>rūpābhede 'pi hiṃsāder bhedo 'ṅgānaṅgakāritaḥ ||</span>
        <br/>
      </div>
      <div class="lg">
        <span>tathāpy ekaphalatvaṃ cet kriyātvāt sarvasaṅkaraḥ |</span>
        <br/>
        <span>yajitvādyaviśeṣāc ca citrādiphalatulyatā ||</span>
        <br/>
      </div>
      <div class="lg">
        <span>bhedāt tatra vyavasthā ced ihāpyevaṃ bhaviṣyati |</span>
        <br/>
        <span>vidhīnāṃ vāpi sarveṣāṃ sākṣād vyavahito 'pi vā ||</span>
        <br/>
      </div>
      <div class="lg">
        <span>puruṣārthaḥ phalaṃ tena nānartho 'taḥ pratīyate |</span>
        <br/>
        <span>na caiṣu śrūyate 'narthaḥ, niṣedhān na ca kalpyate ||</span>
        <br/>
      </div>
      <div class="lg">
        <span>na ca prakaraṇasthatvāt puruṣārthaḥ phalaṃ bhavet |</span>
        <br/>
        <span>karmopakāraḥ kalpyas tu dṛṣṭo 'dṛṣṭo 'tha vā punaḥ ||</span>
        <br/>
      </div>
      <span class="pb" data-page="91">&lt;pb n="91"&gt;</span>
      <div class="lg">
        <span>kalpanāvasaras tatra nānarthasyānapekṣaṇāt |</span>
        <br/>
        <span>kratvarthaś cāpi saṃskāraḥ paśor nārādupakriyā ||</span>
        <br/>
      </div>
      <div class="lg">
        <span>dṛṣṭaiva tv avadānānāṃ niṣpattiḥ kratvapekṣitā |</span>
        <br/>
        <span>abhicāre 'py upāyasthā hiṃsā nādharma ucyate |</span>
        <br/>
      </div>
      <div class="lg">
        <span>tasmād anaṅgabhūtāyāṃ hiṃsāyām etad ucyate |</span>
        <br/>
        <span>uddeśāc ca phalatvena śyenādau na vidhīyate ||</span>
        <br/>
      </div>
      <div class="lg">
        <span>bhāvanāvidhir apy eva phalāṃśād vinivartate |</span>
        <br/>
        <span>ataḥ svato na dharmatvaṃ śyenāder nāpy adharmatā ||</span>
        <br/>
      </div>
      <div class="lg">
        <span>phalānarthānubandhitvāt taddvāreṇopacaryate |</span>
        <br/>
        <span>nirākāṅkṣasya caikena śyenasya na phaladvayam ||</span>
        <br/>
      </div>
      <span class="pb" data-page="92">&lt;pb n="92"&gt;</span>
      <div class="lg">
        <span>tasmāt kriyāntarād eva hiṃsāto 'nartha ucyate |</span>
        <br/>
        <span>phalato 'pi ca yatkarma nānarthenānubadhyate ||</span>
        <br/>
      </div>
      <div class="lg">
        <span>kevalaprītihetutvāt taddharmatvena hīṣyate |</span>
        <br/>
        <span>nanu ceṣṭābhyupāyatvāt śyenāder dharmatā bhavet ||</span>
        <br/>
      </div>
      <div class="lg">
        <span>phalaṃ tāvad adharmo 'sya śyenādeḥ sampradhāryate |</span>
        <br/>
        <span>yadi yeneṣṭasiddhiḥ syād anuṣṭhānānubandhinī ||</span>
        <br/>
      </div>
      <div class="lg">
        <span>tasya dharmatvam ucyeta tataḥ śyenādivarjanam |</span>
        <br/>
        <span>yadā tu codanāgamyaḥ kāryākāryānapekṣayā ||</span>
        <br/>
      </div>
      <div class="lg">
        <span>dharmaḥ prītinimittaṃ syāt tadā śyene 'pi dharmatā |</span>
        <br/>
        <span>yadi tv aprītihetur yaḥ sākṣād vyavahito 'pi vā ||</span>
        <br/>
      </div>
      <div class="lg">
        <span>so 'dharmaś codanārthaḥ syāt tadā śyene 'py adharmatā |</span>
        <br/>
        <span>yas tu hiṃsātvasādharmyād bāhyavaccodanāsv api ||</span>
        <br/>
      </div>
      <div class="lg">
        <span>vaded anarthahetutvaṃ tasyāpy āgamabādhanam |</span>
        <br/>
        <span>tam anādṛtya yo brūyād yāgāder apy asau vadet ||</span>
        <br/>
      </div>
      <div class="lg">
        <span>svargādisādhanāśaktiṃ kriyātvād bhojanādivat |</span>
        <br/>
        <span>gītāmantrārthavādair yā kalpyate 'narthahetutā ||</span>
        <br/>
      </div>
      <span class="pb" data-page="93">&lt;pb n="93"&gt;</span>
      <div class="lg">
        <span>pratyakṣaśrutibādhyatvāt sānyārthatvena nīyate |</span>
        <br/>
        <span>śiṣyān pratyaviśiṣṭatvāt sūtravaidikavākyayoḥ ||</span>
        <br/>
      </div>
      <div class="lg">
        <span>aśakteś cobhayoḥ sāmyān na sūtreṣv ity anuttaram |</span>
        <br/>
        <span>prāguktaparisaṃkhyāyāḥ phalam etat prakāśyate ||</span>
        <br/>
      </div>
      <div class="lg">
        <span>sūtreṣu hy anayā yuktyā gatir eṣāpi yujyate |</span>
        <br/>
        <span>tasmād āvartate sūtram, tantraṃ vā śaktibhedataḥ ||</span>
        <br/>
      </div>
      <span class="pb" data-page="94">&lt;pb n="94"&gt;</span>
      <div class="lg">
        <span>ekadeśānumānād vā dve sūtre parikalpite |</span>
        <br/>
        <span>itaretarasāmīpyād etāv eva parasparam ||</span>
        <br/>
      </div>
      <div class="lg">
        <span>kalpyete vākyaśeṣāya nānyāvayavakalpanā |</span>
        <br/>
        <span>viśiṣṭārthānuvāditvād atha vety api bhāṣite ||</span>
        <br/>
      </div>
      <div class="lg">
        <span>vākyabhedaḥ sa eveti saṃjñātantratvam uttaram |</span>
        <br/>
        <span>arthaṃ vā pratyupādānāt saṃjñālakṣaṇaśabdayoḥ |</span>
        <br/>
      </div>
      <div class="lg">
        <span>tantraṃ lakṣaṇaśabdo vā vācyo dharmārthaśabdayoḥ |</span>
        <br/>
        <span>dharme sāmānyataḥ siddhe pramāṇaṃ kathyate yadā ||</span>
        <br/>
      </div>
      <div class="lg">
        <span>vṛttam eva tadārthatvaṃ kimarthaṃ punarucyate |</span>
        <br/>
        <span>codanālakṣaṇatvasya dharmaṃ prati vidheyatā ||</span>
        <br/>
      </div>
      <span class="pb" data-page="95">&lt;pb n="95"&gt;</span>
      <div class="lg">
        <span>labhyate 'rthānuvādena saṃśayo hy anyathā bhavet |</span>
        <br/>
        <span>tathā ca ye 'py anarthasya sādhanatvena kalpitāḥ ||</span>
        <br/>
      </div>
      <div class="lg">
        <span>niṣedhais te 'pi dharmāḥ syuś codanālakṣaṇatvataḥ |</span>
        <br/>
        <span>tasmād arthāparityāgād ekārthagrahaṇaṃ yathā ||</span>
        <br/>
      </div>
      <div class="lg">
        <span>labhyate vacanavyaktyā sā syād arthānuvādataḥ |</span>
        <br/>
        <span>viśeṣaṇād vinā caitadarthasāmarthyakāritam ||</span>
        <br/>
      </div>
      <span class="pb" data-page="96">&lt;pb n="96"&gt;</span>
      <div class="lg">
        <span>kathyate bhāṣyakāreṇa phalaṃ hiṃsādivarjanam ||</span>
        <br/>
      </div>
      <div class="lg">
        <span>pratijñāvyatirekeṇa bhāṣyakāreṇa yady api |</span>
        <br/>
        <span>vakṣyamāṇā svapakṣasya yuktiḥ pūrvaṃ nidarśitā ||</span>
        <br/>
      </div>
      <div class="lg">
        <span>pratijñāmātram ityetajjaiminer matam ucyate |</span>
        <br/>
        <span>vṛttikāro 'dhikaṃ vāpi bhūtādi dvāram abravīt ||</span>
        <br/>
      </div>
      <span class="pb" data-page="97">&lt;pb n="97"&gt;</span>
      <div class="lg">
        <span>varṇyate sūtrabhedena yena pratyakṣalakṣaṇam |</span>
        <br/>
        <span>tena sūtrasya sambandho vācyaḥ pūrvapratijñayā ||</span>
        <br/>
      </div>
      <div class="lg">
        <span>lakṣaṇasyābhidhānaṃ tu kenāṃśenopayujyate |</span>
        <br/>
        <span>kimarthaṃ cānumānāder lakṣaṇaṃ nātra kathyate ||</span>
        <br/>
      </div>
      <div class="lg">
        <span>na tāvad apramāṇatvaṃ teṣāṃ nāpy akṣabuddhiṣu |</span>
        <br/>
        <span>śakyate 'ntargatir vaktuṃ na ca lakṣaṇatulyatā ||</span>
        <br/>
      </div>
      <div class="lg">
        <span>na cāpi siddhir eṣāṃ syād arthāt pratyakṣalakṣaṇāt |</span>
        <br/>
        <span>na hi tatpūrvakaṃ sarvaṃ pramāṇam iti niścitam ||</span>
        <br/>
      </div>
      <div class="lg">
        <span>pratyakṣalakṣaṇoktiś ca nānumānādilakṣaṇāt |</span>
        <br/>
        <span>vinā na sidhyatītyevamarthākṣepo na yujyate ||</span>
        <br/>
      </div>
      <span class="pb" data-page="98">&lt;pb n="98"&gt;</span>
      <div class="lg">
        <span>tadetatpūrvakatve dhīr na ca tallakṣaṇād bhavet |</span>
        <br/>
        <span>tadukter vānumānādi kiṃ na syāt tadapūrvakam ||</span>
        <br/>
      </div>
      <div class="lg">
        <span>na ca lakṣaṇabhedasya svarūpe yat tayor api |</span>
        <br/>
        <span>pratyakṣalakṣaṇād eṣāṃ kathañ cid avadhāraṇā ||</span>
        <br/>
      </div>
      <div class="lg">
        <span>prasiddhatvād avācyatvaṃ pratyakṣe 'pi prasajyate |</span>
        <br/>
        <span>tenānyaparisaṃkhyārthaṃ sūtraṃ mūḍhena vocyate ||</span>
        <br/>
      </div>
      <div class="lg">
        <span>na tv ekaṃ lakṣayed eṣu buddhipūrvaṃ kathañ cana |</span>
        <br/>
        <span>sambhavaty ekavākyatve vākyabhedaś ca neṣyate ||</span>
        <br/>
      </div>
      <div class="lg">
        <span>na cāpy etena sūtreṇa pratyakṣaṃ lakṣyate sphuṭam |</span>
        <br/>
        <span>tadābhāse 'pi tulyatvāt, svapnajñānaikavarjanāt ||</span>
        <br/>
      </div>
      <div class="lg">
        <span>taddhīndriyārthasambandhavyāpāreṇa vinā bhavet |</span>
        <br/>
        <span>kena cit samprayoge tu bhrāntyādi syān niyogataḥ ||</span>
        <br/>
      </div>
      <span class="pb" data-page="99">&lt;pb n="99"&gt;</span>
      <div class="lg">
        <span>grāhyeṇānyena vety etat kṛtaṃ naiva viśeṣaṇam |</span>
        <br/>
        <span>samprayogasya yena syād viśeṣo vakṣyamāṇavat ||</span>
        <br/>
      </div>
      <div class="lg">
        <span>asāmarthya ca matvāsya vṛttikāreṇa lakṣaṇe |</span>
        <br/>
        <span>tatsamprayoga ityevaṃ pāṭhāntaramṛdāhṛtam ||</span>
        <br/>
      </div>
      <div class="lg">
        <span>tenānyenāpi saṃyoge cakṣurāder yadutthitam |</span>
        <br/>
        <span>viṣayāntaravijñānaṃ tatpratyakṣaṃ prasajyate ||</span>
        <br/>
      </div>
      <div class="lg">
        <span>satsamprayoganirdeśo vyarthaś ced, etad eva hi |</span>
        <br/>
        <span>pratipādyaṃ parasyāpi lakṣaṇāsiddhir eva ca ||</span>
        <br/>
      </div>
      <div class="lg">
        <span>svapnādīnāṃ nivṛttir vā phalaṃ tasya bhaviṣyati |</span>
        <br/>
        <span>tasmād vidhyanuvāditvaṃ nānukte lakṣaṇe bhavet ||</span>
        <br/>
      </div>
      <div class="lg">
        <span>tena naiṣā vacovyaktir yatsatīndriyasaṅgame |</span>
        <br/>
        <span>vijñānaṃ jāyate tasya pratyakṣatvaṃ pratīyatām ||</span>
        <br/>
      </div>
      <span class="pb" data-page="100">&lt;pb n="100"&gt;</span>
      <div class="lg">
        <span>pratyakṣaṃ yajjane siddhaṃ tasyaivandharmakatvataḥ |</span>
        <br/>
        <span>vidyamānopalambhatvaṃ tena dharme nimittatā ||</span>
        <br/>
      </div>
      <div class="lg">
        <span>evaṃlakṣaṇatvaṃ ca na svarūpavivakṣayā |</span>
        <br/>
        <span>evaṃliṅgakam ityetad bhāṣyakāreṇa varṇyate ||</span>
        <br/>
      </div>
      <div class="lg">
        <span>yato 'sti tatra dharmo 'yaṃ vidyamānopalambhanam |</span>
        <br/>
        <span>tasmāt tena prasiddhena gamyatām animittatā ||</span>
        <br/>
      </div>
      <div class="lg">
        <span>pratyakṣatvamado hetuḥ śeṣaṃ hetuprasiddhaye |</span>
        <br/>
        <span>asmād ādau prasiddhatvād yogyartham abhidhīyate ||</span>
        <br/>
      </div>
      <span class="pb" data-page="101">&lt;pb n="101"&gt;</span>
      <div class="lg">
        <span>prakṛtena ca sambandhaḥ śeṣāprāmāṇyadarśanāt |</span>
        <br/>
        <span>tadaprāmāṇyasiddhiś ca sambandhāder anīkṣaṇāt ||</span>
        <br/>
      </div>
      <div class="lg">
        <span>śakyam anyāpramāṇatvam iti sūtrair na paṭhyate |</span>
        <br/>
        <span>na ca paryanuyogo 'tra lakṣaṇānupayogataḥ ||</span>
        <br/>
      </div>
      <div class="lg">
        <span>na ca nyūnātirekādiprasaṅgo lakṣaṇaṃ prati |</span>
        <br/>
        <span>sarvathā lokasiddhatvād dharmo 'yaṃ tāvad iṣyate ||</span>
        <br/>
      </div>
      <span class="pb" data-page="102">&lt;pb n="102"&gt;</span>
      <div class="lg">
        <span>tataś ca mṛgatṛṣṇādi na pratyakṣaṃ prasajyate |</span>
        <br/>
        <span>animittaprasaṅgas tu tasyāpi na nivāryate ||</span>
        <br/>
      </div>
      <div class="lg">
        <span>atītānāgate 'py arthe sūkṣme vyavahite 'pi ca |</span>
        <br/>
        <span>pratyakṣaṃ yoginām iṣṭaṃ kaiś cin muktātmanām api ||</span>
        <br/>
      </div>
      <div class="lg">
        <span>vidyamānopalambhatvam asiddhaṃ tatra tān prati |</span>
        <br/>
        <span>bhaviṣyattvasya vā hetor tadgrāhyair vyabhicāritā ||</span>
        <br/>
      </div>
      <div class="lg">
        <span>mā bhūtāmiti tenāha lokasiddhaṃ sad ity ayam |</span>
        <br/>
        <span>na lokavyatiriktaṃ hi pratyakṣaṃ yoginām api ||</span>
        <br/>
      </div>
      <div class="lg">
        <span>pratyakṣatvena tasyāpi vidyamānopalambhanam |</span>
        <br/>
        <span>satsamprayogajatvaṃ vāpy asmatpratyakṣavad bhavet ||</span>
        <br/>
      </div>
      <span class="pb" data-page="103">&lt;pb n="103"&gt;</span>
      <div class="lg">
        <span>teṣām avartamāne 'rthe vā nāmotpadyate matiḥ |</span>
        <br/>
        <span>pratyakṣaṃ sā tatas tv eva nābhilāṣasmṛtādivat ||</span>
        <br/>
      </div>
      <div class="lg">
        <span>loke cāpy aprasiddhatvāt pratyakṣatvapramāṇataḥ |</span>
        <br/>
        <span>pratibhāvad dvayāsattvaṃ sad ity etena kathyate ||</span>
        <br/>
      </div>
      <div class="lg">
        <span>laukikī pratibhā yadvat pratyakṣādyanapekṣiṇī |</span>
        <br/>
        <span>na niścayāya paryāptā tathā syād yoginām api ||</span>
        <br/>
      </div>
      <div class="lg">
        <span>avidyamānasaṃyogāt syāc cet pratyakṣadhīḥ kva cit |</span>
        <br/>
        <span>bhaviṣyaty api dharme syāc chaktety āha sad ity ayam ||</span>
        <br/>
      </div>
      <span class="pb" data-page="104">&lt;pb n="104"&gt;</span>
      <div class="lg">
        <span>pratyakṣaḥ prāganuṣṭhānān na dharmo 'nuṣṭhito 'pi vā |</span>
        <br/>
        <span>phalasādhanarūpeṇa tadānīṃ yena nāsty asau ||</span>
        <br/>
      </div>
      <div class="lg">
        <span>asmatpratyakṣavac cāpi vidyamānopalambhanam |</span>
        <br/>
        <span>pratyakṣaṃ dhyāyināṃ dharme pratyakṣatvāc ca neṣyate ||</span>
        <br/>
      </div>
      <div class="lg">
        <span>avidyamānasaṃyogāt pratyakṣatvanirākṛtiḥ |</span>
        <br/>
        <span>yogināṃ kena labhyeta neṣṭaṃ sadgrahaṇaṃ yadi ||</span>
        <br/>
      </div>
      <span class="pb" data-page="105">&lt;pb n="105"&gt;</span>
      <div class="lg">
        <span>saptamyāpi tu labhyeta sadarthaḥ, kalpanā punaḥ |</span>
        <br/>
        <span>pareṣāṃ vāraṇīyeti yatno jaimininā kṛtaḥ ||</span>
        <br/>
      </div>
      <div class="lg">
        <span>samyagarthe ca saṃśabdo duṣprayoganivāraṇaḥ |</span>
        <br/>
        <span>prayoga indriyāṇāṃ ca vyāpāro 'rtheṣu kathyate ||</span>
        <br/>
      </div>
      <div class="lg">
        <span>duṣṭatvāc chuktikāyogo vāryate, rajatekṣaṇāt |</span>
        <br/>
        <span>evaṃ saty anuvādatvaṃ lakṣaṇasyāpi sambhavet ||</span>
        <br/>
      </div>
      <div class="lg">
        <span>tataś cāprāpyakāritvād yad bauddhaiḥ śrotracakṣuṣoḥ |</span>
        <br/>
        <span>lakṣaṇāvyāptisiddhyarthaṃ saṃyogo neti kīrtyate ||</span>
        <br/>
      </div>
      <span class="pb" data-page="106">&lt;pb n="106"&gt;</span>
      <div class="lg">
        <span>prāpyagrahaṇapakṣe hi sāntarāgrahaṇaṃ kila |</span>
        <br/>
        <span>adhiṣṭānādhikaś cārtho na gṛhyeta tvagādivat ||</span>
        <br/>
      </div>
      <div class="lg">
        <span>vyāpāramātravācitvād aviruddhaṃ tad atra naḥ |</span>
        <br/>
        <span>yadi vārthārjavasthānaṃ samprayogo 'tra varṇyate ||</span>
        <br/>
      </div>
      <div class="lg">
        <span>yogyatālakṣaṇo vācyaḥ saṃyogaḥ kāryalakṣitaḥ |</span>
        <br/>
        <span>sāṃkhyādīn vā vinirjitya prāptipakṣo 'tra dūṣyatām ||</span>
        <br/>
      </div>
      <div class="lg">
        <span>tayoś ca prāpyakāritvam indriyatvāt tvagādivat |</span>
        <br/>
        <span>ke cit tayoḥ śarīrāc ca bahirvṛttiṃ pracakṣate ||</span>
        <br/>
      </div>
      <div class="lg">
        <span>cikitsādiprayogaś ca yo 'dhiṣṭhāne prayujyate |</span>
        <br/>
        <span>so 'pi tasyaiva saṃskāra ādheyasyopakārakaḥ ||</span>
        <br/>
      </div>
      <div class="lg">
        <span>taddeśaś cāpi saṃskāraḥ sarvavyāptyartha ucyate |</span>
        <br/>
        <span>cakṣurādyupakāraś ca pādādāv api dṛśyate ||</span>
        <br/>
      </div>
      <span class="pb" data-page="107">&lt;pb n="107"&gt;</span>
      <div class="lg">
        <span>tasmān naikāntataḥ śakyaṃ saṃskārāt tatra vartanam |</span>
        <br/>
        <span>bahirvṛttis tayoś ceṣṭā pṛthvagrā santatāpi ca ||</span>
        <br/>
      </div>
      <div class="lg">
        <span>adhiṣṭhānādhikaṃ tena gṛhyate yatra yādṛśam |</span>
        <br/>
        <span>pṛthutvaṃ vṛttibhāge syād, dūre 'pi grahaṇaṃ tathā ||</span>
        <br/>
      </div>
      <div class="lg">
        <span>dīpaprabhā yathā tasmin vinaśyati vinaśyati |</span>
        <br/>
        <span>tathā bahirgatāpy eṣā mūlacchedād vinaśyati ||</span>
        <br/>
      </div>
      <div class="lg">
        <span>adhiṣṭhānapidhāne tu saty apy ucchinnayatnayā |</span>
        <br/>
        <span>tayārtho 'nupanītatvād ātmanā nānubhūyate ||</span>
        <br/>
      </div>
      <div class="lg">
        <span>vicchinna iti buddhiḥ syād adhiṣṭhānam apekṣya ca |</span>
        <br/>
        <span>śabde tv ādhikyavicchedau bhrāntyaivoktāv asambhavāt ||</span>
        <br/>
      </div>
      <span class="pb" data-page="108">&lt;pb n="108"&gt;</span>
      <div class="lg">
        <span>puruṣendriyaśabdau ca vyavadhānena kalpitau |</span>
        <br/>
        <span>puruṣo laukiko vā syād yo vāsmin sādhayiṣyate ||</span>
        <br/>
      </div>
      <span class="pb" data-page="109">&lt;pb n="109"&gt;</span>
      <div class="lg">
        <span>vikriyā jñānarūpāsya na nityatve virotsyate |</span>
        <br/>
        <span>buddhijanmeti cāpy āha jāyamānapramāṇatām ||</span>
        <br/>
      </div>
      <div class="lg">
        <span>vyāpāraḥ kārakāṇāṃ hi dṛṣṭo janmātirekataḥ |</span>
        <br/>
        <span>pramāṇe 'pi tathā mā bhūd iti janma vivakṣyate ||</span>
        <br/>
      </div>
      <div class="lg">
        <span>na hi tat kṣaṇam apy āste, jāyate vāpramātmakam |</span>
        <br/>
        <span>yenārthagrahaṇe paścād vyāpriyetendriyādivat ||</span>
        <br/>
      </div>
      <div class="lg">
        <span>tena janmaiva viṣaye buddher vyāpāra iṣyate |</span>
        <br/>
        <span>tad eva ca pramārūpaṃ tadvatī karaṇaṃ ca dhīḥ ||</span>
        <br/>
      </div>
      <div class="lg">
        <span>janma cāvyatirekeṇa bhāṣyakāreṇa varṇitam |</span>
        <br/>
        <span>tac ca bhūtabhaviṣyattvāt kṛtaṃ buddher viśeṣaṇam ||</span>
        <br/>
      </div>
      <span class="pb" data-page="110">&lt;pb n="110"&gt;</span>
      <div class="lg">
        <span>yadāpy aulūkyasiddhāntāt samavāyasya janmatā |</span>
        <br/>
        <span>buddhis tatrendriyādhīnā tena pratyakṣamaśnute ||</span>
        <br/>
      </div>
      <div class="lg">
        <span>pramāṇaphalabhāvaś ca yayeṣṭaṃ parikalpyatām |</span>
        <br/>
        <span>sarvathāpy animittatvaṃ vidyamānopalambhanāt ||</span>
        <br/>
      </div>
      <div class="lg">
        <span>yadvendriyaṃ pramāṇaṃ syāt tasya vārthena saṅgatiḥ |</span>
        <br/>
        <span>manaso vendriyair yoga ātmanā sarva eva vā ||</span>
        <br/>
      </div>
      <div class="lg">
        <span>tadā jñānaṃ phalam, tatra vyāpārāc ca pramāṇatā |</span>
        <br/>
        <span>vyāpāro na yadā teṣāṃ tadā notpadyate phalam ||</span>
        <br/>
      </div>
      <div class="lg">
        <span>na ca sarvātmanākṣeṇa sambandho 'rthasya vidyate |</span>
        <br/>
        <span>yena sarvārthabodhaḥ syāt tatpramāṇābhidhāyinām ||</span>
        <br/>
      </div>
      <span class="pb" data-page="111">&lt;pb n="111"&gt;</span>
      <div class="lg">
        <span>prāptimātraṃ hi sambandho nendriyasyābhyupeyate |</span>
        <br/>
        <span>mā bhūt kāraṇamātreṇa tvacā rūpāvadhāraṇam ||</span>
        <br/>
      </div>
      <div class="lg">
        <span>yathā pramāṇaniṣpattau yogyatvād indriyārthayoḥ |</span>
        <br/>
        <span>niyatā saṅgatir hetuḥ phale 'py evaṃ bhaviṣyati ||</span>
        <br/>
      </div>
      <div class="lg">
        <span>yogasya dvyāśrayatve 'pi bhavatyanyatarāśrayaḥ |</span>
        <br/>
        <span>vyapadeśaḥ, atha vāpy akṣaṃ tatrāsādhāraṇaṃ bhavet ||</span>
        <br/>
      </div>
      <span class="pb" data-page="112">&lt;pb n="112"&gt;</span>
      <div class="lg">
        <span>saṃyoge tv ātmamanasoḥ syāc ced viṣayabhinnatā |</span>
        <br/>
        <span>pramāṇaphalayoḥ, nāsau, arthe hi vyāpṛtaṃ dvayam ||</span>
        <br/>
      </div>
      <div class="lg">
        <span>athāpy āśraya iṣṭas te na yogād viṣayāntaram |</span>
        <br/>
        <span>ātmasthatvena vijñānaṃ na bhinnaviṣayaṃ tataḥ ||</span>
        <br/>
      </div>
      <div class="lg">
        <span>prakṛṣṭasādhanatvāc ca pratyāsatteḥ sa eva naḥ |</span>
        <br/>
        <span>karaṇaṃ tena nānyatra kārake syāt pramāṇatā ||</span>
        <br/>
      </div>
      <div class="lg">
        <span>pramāṇe sarvasaṃyoge doṣo naiko 'pi vidyate |</span>
        <br/>
        <span>pramāṇaṃ tv indriyaṃ yasya tasyaiko viṣayaḥ sphuṭaḥ ||</span>
        <br/>
      </div>
      <div class="lg">
        <span>pramāṇaphalate buddhyor viśeṣaṇaviśeṣyayoḥ |</span>
        <br/>
        <span>yadā tadāpi pūrvoktā bhinnārthatvanirākriyā ||</span>
        <br/>
      </div>
      <span class="pb" data-page="113">&lt;pb n="113"&gt;</span>
      <div class="lg">
        <span>viśeṣaṇe tu boddhavye yadālocanamātrakam |</span>
        <br/>
        <span>prasūte niścayaṃ paścāt tasya prāmāṇyakalpanā ||</span>
        <br/>
      </div>
      <div class="lg">
        <span>niścayas tu phalaṃ tatra, nāsāv ālocite tadā |</span>
        <br/>
        <span>tadā naiva pramāṇatvaṃ syād arthānavadhāraṇāt ||</span>
        <br/>
      </div>
      <div class="lg">
        <span>hānādibuddhiphalatā pramāṇaṃ ced viśeṣyadhīḥ |</span>
        <br/>
        <span>upakārādisaṃsmṛtyā vyavāyaś cet, iyaṃ phalam ||</span>
        <br/>
      </div>
      <div class="lg">
        <span>viṣayaikatvam icchaṃs tu yaḥ pramāṇaṃ phalaṃ vadet |</span>
        <br/>
        <span>sādhyasādhanayor bhedo laukikas tena bādhitaḥ ||</span>
        <br/>
      </div>
      <div class="lg">
        <span>chedane khadiraprāpte palāśe na cchidā yathā |</span>
        <br/>
        <span>tathaiva paraśor loke cchidayā saha naikatā ||</span>
        <br/>
      </div>
      <span class="pb" data-page="114">&lt;pb n="114"&gt;</span>
      <div class="lg">
        <span>bhavate bhedahānena rucitā viṣayaikatā |</span>
        <br/>
        <span>tattyāgena parebhyas tu bhedo rucim upāgataḥ ||</span>
        <br/>
      </div>
      <div class="lg">
        <span>karaṇatvopacāras tu phale cet kalpyate tvayā |</span>
        <br/>
        <span>kathañ cid viṣayaikatvaṃ parair vā kiṃ na kalpyate ||</span>
        <br/>
      </div>
      <div class="lg">
        <span>paricchedaphalatvena vṛttasyānantarasya naḥ |</span>
        <br/>
        <span>pramāṇatvaṃ bhavej jñāne pramāṇe tu paraṃ phalam ||</span>
        <br/>
      </div>
      <div class="lg">
        <span>svasaṃvittiphalatvaṃ tu tanniṣedhān na yujyate |</span>
        <br/>
        <span>pramāṇe viṣayākāre bhinnārthatvān na yujyate ||</span>
        <br/>
      </div>
      <span class="pb" data-page="115">&lt;pb n="115"&gt;</span>
      <div class="lg">
        <span>svākāraś ca svasaṃvittiṃ muktvā nānyaḥ pratīyate |</span>
        <br/>
        <span>prāmāṇyaṃ yasya kalpyeta svasaṃvittiphalaṃ prati ||</span>
        <br/>
      </div>
      <div class="lg">
        <span>svākārasya paricchedo na cākārāntarād vinā |</span>
        <br/>
        <span>tasyāpy evaṃ tathā ca syān nākārāntaḥ kadā cana ||</span>
        <br/>
      </div>
      <div class="lg">
        <span>na cāsañcetitaḥ sattāṃ svākāraḥ pratipadyate |</span>
        <br/>
        <span>grāhye ca viṣayākāre grāhako 'nyo na labhyate ||</span>
        <br/>
      </div>
      <div class="lg">
        <span>manasas tv indriyatvena pratyakṣā dhīḥ sukhādiṣu |</span>
        <br/>
        <span>manasā samprayukto hi tāny ātmā pratipadyate ||</span>
        <br/>
      </div>
      <div class="lg">
        <span>sambaddhaṃ vartamānaṃ ca grahyate cakṣurādinā |</span>
        <br/>
        <span>sāmānyaṃ vā viśeṣo vā grāhyaṃ nāto 'tra kalpyate ||</span>
        <br/>
      </div>
      <span class="pb" data-page="116">&lt;pb n="116"&gt;</span>
      <div class="lg">
        <span>lakṣaṇaṃ yac ca yair uktaṃ pratyakṣe laukike sati |</span>
        <br/>
        <span>vidyamānopalambhitvāt sarvasyaivānimittatā ||</span>
        <br/>
      </div>
      <div class="lg">
        <span>nirvikalpakapakṣe tu sutarām animittatā |</span>
        <br/>
        <span>sādhyasādhanasambandho nāvikalpya hi gṛhyate ||</span>
        <br/>
      </div>
      <div class="lg">
        <span>kathaṃ pratyakṣapūrvatvam anumānādi no bhavet |</span>
        <br/>
        <span>yadā smṛtyasamarthatvān nirvikalpendriyasya dhīḥ ||</span>
        <br/>
      </div>
      <div class="lg">
        <span>na cāvikalpya liṅgasya liṅgisambandhayos tathā |</span>
        <br/>
        <span>gṛhītiḥ,   upamāne 'pi sādṛśyagrahaṇāt smṛteḥ ||</span>
        <br/>
      </div>
      <span class="pb" data-page="117">&lt;pb n="117"&gt;</span>
      <div class="lg">
        <span>arthāpattiḥ punaḥ prāyo nānyadṛṣṭe 'rtha iṣyate |</span>
        <br/>
        <span>pravartate ca yaṃ dṛṣṭvā so 'py arthaḥ savikalpakaḥ ||</span>
        <br/>
      </div>
      <div class="lg">
        <span>yatra cānumitaṃ liṅgaṃ sūryagatyādi liṅgi ca |</span>
        <br/>
        <span>tatra pratyakṣapūrvatvaṃ katham adhyavasīyate ||</span>
        <br/>
      </div>
      <div class="lg">
        <span>pratyakṣāvagate cārthe kutas teṣāṃ pramāṇatā |</span>
        <br/>
        <span>tair yadā sa pratīyeta tadā nākṣasya gocaraḥ ||</span>
        <br/>
      </div>
      <div class="lg">
        <span>atha kasya cid arthasya jñānāt tatpūrvatā bhavet |</span>
        <br/>
        <span>tadārthasya bhaviṣyattvaṃ na syād ajñānakāraṇam ||</span>
        <br/>
      </div>
      <span class="pb" data-page="118">&lt;pb n="118"&gt;</span>
      <div class="lg">
        <span>vartamāne hi kasmiṃś cid vijñāte 'rthe 'kṣabuddhibhiḥ |</span>
        <br/>
        <span>liṅgād avidyamāno 'pi dharmo gamyeta tais tadā ||</span>
        <br/>
      </div>
      <div class="lg">
        <span>pratyakṣeṇa gṛhītvā ca varṇān vede 'pi gṛhyate |</span>
        <br/>
        <span>prameyam iti so 'pi syāt tatpūrvatvād akāraṇam ||</span>
        <br/>
      </div>
      <div class="lg">
        <span>ke cit tatpūrvakatvaṃ tu hetur naiveti manvate |</span>
        <br/>
        <span>tatpūrvakatvād yat tāvat prāmāṇyaṃ tadasambhavaḥ ||</span>
        <br/>
      </div>
      <div class="lg">
        <span>pratyakṣeṇa gṛhītvā ca, liṅgādyanyatamaṃ dhruvam |</span>
        <br/>
        <span>pravṛttir anumānāder na ca dharme 'sti tādṛśam ||</span>
        <br/>
      </div>
      <div class="lg">
        <span>anumānānumānāder na cāpy astīha sambhavaḥ |</span>
        <br/>
        <span>sambandhaliṅgiliṅgānāṃ pūrvasiddher asambhavāt ||</span>
        <br/>
      </div>
      <div class="lg">
        <span>sattā ca nānumānena kasya cit pratipadyate |</span>
        <br/>
        <span>dharmeṇānyad viśeṣyaṃ cet,   pakṣo 'siddhaviśeṣaṇaḥ ||</span>
        <br/>
      </div>
      <span class="pb" data-page="119">&lt;pb n="119"&gt;</span>
      <div class="lg">
        <span>tasmād adṛṣṭapūrvatvāt kena cid vastunā saha |</span>
        <br/>
        <span>dharmasya nānumeyatvam asādhāraṇavastuvat ||</span>
        <br/>
      </div>
      <div class="lg">
        <span>adṛṣṭasadṛśatvāc ca svyaṃ cānupalambhanāt |</span>
        <br/>
        <span>dharmasya nopameyatvam asādhāraṇavad bhavet ||</span>
        <br/>
      </div>
      <div class="lg">
        <span>nanv arthāpattir evaṃ syāj jagadvaicitryadarśanāt |</span>
        <br/>
        <span>sukhiduḥkhādibhedo hi nādṛṣṭāt kāraṇād ṛte ||</span>
        <br/>
      </div>
      <div class="lg">
        <span>dṛṣṭasya vyabhicāritvāt tadabhāve 'pi sambhavāt |</span>
        <br/>
        <span>sevāvyayanatulyatve dṛṣṭā ca phalabhinnatā ||</span>
        <br/>
      </div>
      <span class="pb" data-page="120">&lt;pb n="120"&gt;</span>
      <div class="lg">
        <span>syād evaṃ yadi śakyeta svābhāvikanivāraṇā |</span>
        <br/>
        <span>karmaśakteś ca vaicitrye hetur anyo bhaved yadi ||</span>
        <br/>
      </div>
      <div class="lg">
        <span>yathā ca phalavaicitrye karmaṇāṃ śaktatā svataḥ |</span>
        <br/>
        <span>tathā ca citratā loke svabhāvād upapatsyate ||</span>
        <br/>
      </div>
      <div class="lg">
        <span>adharme dharmarūpe vā hy avibhakte phalaṃ prati |</span>
        <br/>
        <span>kim apy astīti vijñānaṃ narāṇāṃ kvopayujyate ||</span>
        <br/>
      </div>
      <div class="lg">
        <span>kiṃ nu yāgād ito dukhaṃ hiṃsādeḥ kiṃ sukhodbhavaḥ |</span>
        <br/>
        <span>svargaputrādibhedaś ca kīdṛśāt karmabhedataḥ ||</span>
        <br/>
      </div>
      <div class="lg">
        <span>iti yāvad avijñānaṃ tāvan naiva pravartate |</span>
        <br/>
        <span>pravṛttyaṅgaṃ ca yajjñānaṃ tasya mūlaṃ pratīkṣyate ||</span>
        <br/>
      </div>
      <div class="lg">
        <span>tasmāt siddhe 'pi sāmānye viśeṣo nāgamād ṛte |</span>
        <br/>
        <span>viśeṣasya tu jijñāsā sūtrakāreṇa sūtritā ||</span>
        <br/>
      </div>
      <span class="pb" data-page="121">&lt;pb n="121"&gt;</span>
      <div class="lg">
        <span>gamyamāne viśeṣe ca tadantarbhāvakāritaḥ |</span>
        <br/>
        <span>sāmānyapratyayo 'pi syāc chāstrād evety akāraṇam ||</span>
        <br/>
      </div>
      <div class="lg">
        <span>yathārthāpattir evaṃ ca nānumānopameṣyate |</span>
        <br/>
        <span>śāstraṃ cet tadapekṣeta tasyaiva syāt pramāṇatā ||</span>
        <br/>
      </div>
      <div class="lg">
        <span>pratyakṣāgrahaṇaṃ yat tu liṅgāder avikalpanāt |</span>
        <br/>
        <span>tan na, iṣṭatvād vikalpasyāpy artharūpopakāriṇaḥ ||</span>
        <br/>
      </div>
      <div class="lg">
        <span>asti hy ālocanā jñānaṃ prathamaṃ nirvikapakam |</span>
        <br/>
        <span>bālamūkādivijñānasadṛśaṃ śuddhavastujam ||</span>
        <br/>
      </div>
      <span class="pb" data-page="122">&lt;pb n="122"&gt;</span>
      <div class="lg">
        <span>na viśeṣo na sāmānyaṃ tadānīmanubhūyate |</span>
        <br/>
        <span>tayor ādhārabhūtā tu, vyaktir evāvasīyate ||</span>
        <br/>
      </div>
      <div class="lg">
        <span>mahāsāmānyam anyais tu dravyaṃ sad iti cocyate |</span>
        <br/>
        <span>sāmānyaviṣayatvaṃ ca pratyakṣasyaivam āśritam ||</span>
        <br/>
      </div>
      <div class="lg">
        <span>viśeṣās tu pratīyante savikalpakabuddhibhiḥ |</span>
        <br/>
        <span>te ca ke cit pratidravyaṃ ke cid bahuṣu saṃśritāḥ ||</span>
        <br/>
      </div>
      <div class="lg">
        <span>tān akalpayad utpannaṃ vyāvṛttānugatātmanā |</span>
        <br/>
        <span>gavyaśve copajātaṃ tu pratyakṣaṃ na viśiṣyate ||</span>
        <br/>
      </div>
      <span class="pb" data-page="123">&lt;pb n="123"&gt;</span>
      <div class="lg">
        <span>tad ayuktam, pratidravyaṃ bhinnarūpopalambhanāt |</span>
        <br/>
        <span>na hy ākhyātum aśakyatvād bhedo nāstīti gamyate ||</span>
        <br/>
      </div>
      <div class="lg">
        <span>nirvikalpakabodhe 'pi dvyātmakasyāpi vastunaḥ |</span>
        <br/>
        <span>grahaṇam,   lakṣaṇākhyeyaṃ jñātrā śuddhaṃ tu gṛhyate ||</span>
        <br/>
      </div>
      <span class="pb" data-page="124">&lt;pb n="124"&gt;</span>
      <div class="lg">
        <span>na cāsādhāraṇatvena paravyāvṛttyakalpanāt |</span>
        <br/>
        <span>viśeṣānugamākḷpteḥ sāmānyam iti nāpi tat ||</span>
        <br/>
      </div>
      <div class="lg">
        <span>tataḥ paraṃ punarvastudharmair jātyādibhir yayā |</span>
        <br/>
        <span>buddhyāvasīyate sāpi pratyakṣatvena sammatā ||</span>
        <br/>
      </div>
      <div class="lg">
        <span>karaṇaṃ cendriyaṃ buddher na tatra jñānam āhitam |</span>
        <br/>
        <span>tataḥ smṛtyasamarthatvād vikalpo 'to na vāryate ||</span>
        <br/>
      </div>
      <div class="lg">
        <span>ātmany eva sthitaṃ jñānam, sa hi boddhātra gamyate |</span>
        <br/>
        <span>smaraṇe cāsya sāmarthyaṃ sandhānādau ca vidyate ||</span>
        <br/>
      </div>
      <div class="lg">
        <span>tenendriyārthasambandhe vicyamāne smarann api |</span>
        <br/>
        <span>vikalpayan svadharmeṇa vastu pratyakṣavān naraḥ ||</span>
        <br/>
      </div>
      <span class="pb" data-page="125">&lt;pb n="125"&gt;</span>
      <div class="lg">
        <span>tac caitadindriyādhīnam iti tair vyapadiśyate |</span>
        <br/>
        <span>tadasambandhajātaṃ tu naiva pratyakṣam iṣyate ||</span>
        <br/>
      </div>
      <div class="lg">
        <span>punaḥ punarvikalpe 'pi satī jātiḥ pratīyate |</span>
        <br/>
        <span>tatsambandhānusāreṇa sarvaṃ pratyakṣam iṣyate ||</span>
        <br/>
      </div>
      <div class="lg">
        <span>na hi praviṣṭamātrāṇām uṣṇād garbhagṛhādiṣu |</span>
        <br/>
        <span>arthā na pratibhāntīti gṛhyante nendriyaiḥ punaḥ ||</span>
        <br/>
      </div>
      <div class="lg">
        <span>yathā tv ābhāsamātreṇa pūrvaṃ jñātvā svarūpataḥ |</span>
        <br/>
        <span>paścāt tatrāvabudhyante tathā jātyādidharmataḥ ||</span>
        <br/>
      </div>
      <div class="lg">
        <span>yadi tv ālocya saṃmīlya netre kaś cid vikalpayet |</span>
        <br/>
        <span>na syāt pratyakṣatā tasya sambandhānanusārataḥ ||</span>
        <br/>
      </div>
      <div class="lg">
        <span>asambaddhavikalpe 'pi tulyam ātmādi kāraṇam |</span>
        <br/>
        <span>tenāsādhāraṇatvaṃ syād atrākṣasyaiva kalpane ||</span>
        <br/>
      </div>
      <span class="pb" data-page="126">&lt;pb n="126"&gt;</span>
      <div class="lg">
        <span>nirvikalpakabodhe 'pi nākṣaṃ kevalakāraṇam |</span>
        <br/>
        <span>tatpāramparyajāte vā rūḍhiḥ syāt paṅkajādivat ||</span>
        <br/>
      </div>
      <div class="lg">
        <span>animittaiva vā rūḍhiḥ sutarāṃ savikalpakam |</span>
        <br/>
        <span>pratyakṣaṃ sammataṃ loke na tathā nirvikalpakam ||</span>
        <br/>
      </div>
      <div class="lg">
        <span>vṛddhaprayogagamyāś ca śabdārthāḥ sarva eva naḥ |</span>
        <br/>
        <span>tena yatra prayukto 'yaṃ na tasmād apanīyate ||</span>
        <br/>
      </div>
      <div class="lg">
        <span>siddhānugamamātraṃ hi kartuṃ yuktaṃ parīkṣakaiḥ |</span>
        <br/>
        <span>na sarvalokasiddhasya lakṣaṇena nivartanam ||</span>
        <br/>
      </div>
      <div class="lg">
        <span>kalpanāyāḥ svasaṃvittāv indriyādhīnatā katham |</span>
        <br/>
        <span>manas tatrendriyaṃ cet syād gotvādāv api tatsamam ||</span>
        <br/>
      </div>
      <div class="lg">
        <span>svasaṃvittau tad iṣṭaṃ cet,   loko na hy evam icchati |</span>
        <br/>
        <span>tasmād rūḍhatvam eṣṭavyaṃ pāribhāṣikatāpi vā ||</span>
        <br/>
      </div>
      <span class="pb" data-page="127">&lt;pb n="127"&gt;</span>
      <div class="lg">
        <span>manasas tv indriyatvena sudhaduḥkhādibuddhiṣu |</span>
        <br/>
        <span>yathā pratyakṣataivaṃ nas tadadhīnā bhaviṣyati ||</span>
        <br/>
      </div>
      <div class="lg">
        <span>tadadhīnatvasāmye 'pi kalpanāpoḍhaśabdanāt |</span>
        <br/>
        <span>pratyakṣaṃ kiñ cid eveṣṭaṃ yathā tatra tathaiva naḥ ||</span>
        <br/>
      </div>
      <div class="lg">
        <span>liṅgādyabhāvataś cāpi nānumānādidhīr iyam |</span>
        <br/>
        <span>bādhakapratyayāsattvān nāprāmāṇyaṃ ca yujyate ||</span>
        <br/>
      </div>
      <div class="lg">
        <span>na ca parvamadṛṣṭatvāt smṛtitvam upapadyate |</span>
        <br/>
        <span>tasmāt pratyakṣam evedam, vyavahāras tathaiva ca ||</span>
        <br/>
      </div>
      <span class="pb" data-page="128">&lt;pb n="128"&gt;</span>
      <div class="lg">
        <span>jātyādyarthāntaraṃ yasmād atadrūpe 'pi vastuni |</span>
        <br/>
        <span>bhavaty adhyasya dhīs tasmān mṛgatṛṣṇādibhiḥ samā ||</span>
        <br/>
      </div>
      <div class="lg">
        <span>naitadaśvādibuddhīnām adhyāropādyasambhavāt |</span>
        <br/>
        <span>sthitaṃ naiva hi jātyādeḥ paratvaṃ vyaktito hi naḥ ||</span>
        <br/>
      </div>
      <div class="lg">
        <span>yadi hy ekāntato bhinnaṃ viśeṣyāt syād viśeṣaṇam |</span>
        <br/>
        <span>svānurūpāṃ sadā buddhiṃ viśeṣye janayet katham ||</span>
        <br/>
      </div>
      <div class="lg">
        <span>sphaṭikādau tu lākṣādisvarūpā yā matir bhavet |</span>
        <br/>
        <span>avyutpannasya sā mithyā vyutpannānāṃ hi bhedadhīḥ ||</span>
        <br/>
      </div>
      <span class="pb" data-page="129">&lt;pb n="129"&gt;</span>
      <div class="lg">
        <span>na tu jātyādinirmuktaṃ vastu dṛṣṭaṃ kadā cana |</span>
        <br/>
        <span>tadvimokena vā tāni lākṣādisphaṭikādivat ||</span>
        <br/>
      </div>
      <div class="lg">
        <span>tatrāpi cen na dṛśyeta bhedaḥ kaiś cit kadā cana |</span>
        <br/>
        <span>raktādibuddhisamyaktvaṃ vinivāryeta kena vā ||</span>
        <br/>
      </div>
      <div class="lg">
        <span>na cāpy ayutasiddhānāṃ sambandhitvena kalpanā |</span>
        <br/>
        <span>nāniṣpannasya sambandhaḥ, niṣpattau yutasiddhatā ||</span>
        <br/>
      </div>
      <div class="lg">
        <span>tathā ca sati sambandhe hetuḥ kaś cin na vidyate |</span>
        <br/>
        <span>tasmāc cāpi na sambandhaḥ padārthānāṃ pratīyate ||</span>
        <br/>
      </div>
      <span class="pb" data-page="130">&lt;pb n="130"&gt;</span>
      <div class="lg">
        <span>samavāyaviyogāc ca viśleṣaḥ syāt parasparam |</span>
        <br/>
        <span>tatkḷptāvavyavasthā syāt tasya tasyānyasaṅgateḥ ||</span>
        <br/>
      </div>
      <div class="lg">
        <span>atha tasyātmarūpatvān nānyasambandhakalpanā |</span>
        <br/>
        <span>abhedāt samavāyo 'stu svarūpaṃ dharmadharmiṇoḥ ||</span>
        <br/>
      </div>
      <div class="lg">
        <span>na hi sa vyatiriktaḥ san sambandhaṃ pratipadyate |</span>
        <br/>
        <span>tasmiṃs tābhyām abhinne tu na nānātvaṃ tayor bhavet ||</span>
        <br/>
      </div>
      <div class="lg">
        <span>nanu dharmātirekeṇa dharmiṇo 'nupalambhanāt |</span>
        <br/>
        <span>tatsaṅghamātra evāyaṃ gavādiḥ syād vanādivat ||</span>
        <br/>
      </div>
      <span class="pb" data-page="131">&lt;pb n="131"&gt;</span>
      <div class="lg">
        <span>āvirbhāvatirobhāvadharmakeṣv anuyāyi yat |</span>
        <br/>
        <span>taddharmi yatra vā jñānaṃ prāgdharmagrahaṇād bhavet ||</span>
        <br/>
      </div>
      <div class="lg">
        <span>ato jātyādirūpeṇa dharmi yad gṛhyate naiḥ |</span>
        <br/>
        <span>pārarūpyaṃ na tasyāstīty aprāmāṇyaṃ na yujyate ||</span>
        <br/>
      </div>
      <div class="lg">
        <span>yasyāpi vyatirekaḥ syād dharmebhyo dharmiṇaḥ sphuṭaḥ |</span>
        <br/>
        <span>nityaṃ tasyāpi tādrūpyān na mithyātvaṃ prasajyate ||</span>
        <br/>
      </div>
      <div class="lg">
        <span>yo hy asadrūpasaṃvedyaḥ saṃvedyetān yathā punaḥ |</span>
        <br/>
        <span>sa mithyā na tu tenaiva yo nityam avagamyate ||</span>
        <br/>
      </div>
      <div class="lg">
        <span>na cānekendriyagrāhyaṃ bhinnatāṃ pratipadyate |</span>
        <br/>
        <span>mā bhūd bhinnaśarīrasthagrāhyatvād bhinnarūpatā ||</span>
        <br/>
      </div>
      <span class="pb" data-page="132">&lt;pb n="132"&gt;</span>
      <div class="lg">
        <span>jātyabhedād abhedaś cet, indriyatvena tatsamam |</span>
        <br/>
        <span>tulyabuddher ato bhinnā na sattendriyabhedataḥ ||</span>
        <br/>
      </div>
      <div class="lg">
        <span>buddhibhedāc ca naikatvaṃ rūpādīnāṃ prasajyate |</span>
        <br/>
        <span>ekānekatvam iṣṭaṃ vā sattārūpādirūpataḥ ||</span>
        <br/>
      </div>
      <div class="lg">
        <span>kva cic ca saṅkarān nākṣam ekam ity avasīyate |</span>
        <br/>
        <span>dārḍhyadaurbalyabhedena vyavasthāpi yataḥ kva cit ||</span>
        <br/>
      </div>
      <div class="lg">
        <span>yathā hi manasaḥ sārdhaṃ rūpādau cakṣurādinā |</span>
        <br/>
        <span>pravṛttiḥ sukhaduḥkhādau kevalasyaiva dṛśyate ||</span>
        <br/>
      </div>
      <span class="pb" data-page="133">&lt;pb n="133"&gt;</span>
      <div class="lg">
        <span>na kva cit saṅkarābhāvāt sarvatraiva nivartate |</span>
        <br/>
        <span>kva cic ca saṅkaraṃ dṛṣṭvā saṅkaro 'nyatra kalpyate ||</span>
        <br/>
      </div>
      <div class="lg">
        <span>śrotrāder upaghāte 'pi śabdādismṛtidarśanāt |</span>
        <br/>
        <span>vartamānasya cājñānād vyavasthā sampratīyate ||</span>
        <br/>
      </div>
      <div class="lg">
        <span>ekaṃ yadi bhaved akṣaṃ sarvair gṛhyeta vā na vā |</span>
        <br/>
        <span>kalpyate śaktibhedaś cet, śaktir evendriyaṃ bhavet ||</span>
        <br/>
      </div>
      <div class="lg">
        <span>śṛṇuyād badhiraḥ śabdaṃ saṅkare cakṣurādinā |</span>
        <br/>
        <span>manaso vā svatantratve vartamānārthabuddhiṣu ||</span>
        <br/>
      </div>
      <span class="pb" data-page="134">&lt;pb n="134"&gt;</span>
      <div class="lg">
        <span>na smared badhiraḥ śabdaṃ śrotraṃ cet smṛtikāraṇam |</span>
        <br/>
        <span>smṛtivad vā bhaved asya vartamānārthadhīr api ||</span>
        <br/>
      </div>
      <div class="lg">
        <span>smṛtiś ca na bhavet paścād gṛhṇīyāt tan na cen manaḥ |</span>
        <br/>
        <span>śrotragrahaṇavelāyām, na cāsarvā smṛtir bhavet ||</span>
        <br/>
      </div>
      <div class="lg">
        <span>bodhātmakatayā puṃsaḥ sarvatra grahaṇaṃ bhavet |</span>
        <br/>
        <span>yugapadviṣaye 'py asya karaṇāpekṣitā na cet ||</span>
        <br/>
      </div>
      <div class="lg">
        <span>tasmāj jñānānusāreṇa vyavasthāsaṅkarau kva cit |</span>
        <br/>
        <span>grāhyagrāhakaśaktibhyaḥ kāryadvāreṇa kalpitau ||</span>
        <br/>
      </div>
      <span class="pb" data-page="135">&lt;pb n="135"&gt;</span>
      <div class="lg">
        <span>cakṣūrūpādibhedas tu pañcadhaiva vyavasthitaḥ |</span>
        <br/>
        <span>tena nīlādibhede 'pi nendriyānantyakalpanā ||</span>
        <br/>
      </div>
      <div class="lg">
        <span>tasmāt pañcabhir apy akṣair bodhaḥ sattāguṇatvayoḥ |</span>
        <br/>
        <span>dravyamūrtau punardvābhyāṃ rūpādāv ekaśaḥ sthitaḥ ||</span>
        <br/>
      </div>
      <div class="lg">
        <span>nanu jātyādirūpe 'pi śabdābhedopacārataḥ |</span>
        <br/>
        <span>pravartamānā mithya syād buddhī rūpeṣu buddhivat ||</span>
        <br/>
      </div>
      <div class="lg">
        <span>na śabdābhedarūpeṇa buddhir artheṣu jāyate |</span>
        <br/>
        <span>prāk śabdād yādṛśī buddhiḥ śabdād api hi tādṛśī ||</span>
        <br/>
      </div>
      <div class="lg">
        <span>nanu gotvādirūpeṇa gavākārādibuddhayaḥ |</span>
        <br/>
        <span>na prāk śabdārthasambandhajñānāt santi kadā cana ||</span>
        <br/>
      </div>
      <div class="lg">
        <span>jātyādes tatsvarūpaṃ ced aśabdajño 'pi lakṣayet |</span>
        <br/>
        <span>anvayavyatirekābhyāṃ śabdarūpatvaniścayaḥ ||</span>
        <br/>
      </div>
      <span class="pb" data-page="136">&lt;pb n="136"&gt;</span>
      <div class="lg">
        <span>yathā rūpādayo bhinnāḥ prāk śabdāt svātmanaiva tu |</span>
        <br/>
        <span>gamyante tadvad evaitat saṃjñitvaṃ kevalaṃ param ||</span>
        <br/>
      </div>
      <div class="lg">
        <span>na cāvikalpitaḥ śabdād iti vācyo na gṛhyate |</span>
        <br/>
        <span>tenāgṛhītaśabdo 'pi gotvādīn pratipadyate ||</span>
        <br/>
      </div>
      <div class="lg">
        <span>śrutisaṃsparśabodhe 'pi gotvādīn pratipadyate |</span>
        <br/>
        <span>vivekād arthaśabdānāṃ cakṣuḥ śrotradhiyā kṛtāt ||</span>
        <br/>
      </div>
      <div class="lg">
        <span>anantadharmake dharmiṇy ekadharmāvadhāraṇe |</span>
        <br/>
        <span>śabdo 'bhyupāyamātraṃ syān nātmādhyāropakāraṇam ||</span>
        <br/>
      </div>
      <div class="lg">
        <span>na copeye 'bhyupāyasya rūpādhyāsaḥ prasajyate |</span>
        <br/>
        <span>na hi dīpendriyādīnāṃ rūpādhyāropa iṣyate ||</span>
        <br/>
      </div>
      <div class="lg">
        <span>nityaṃ yadi ca gotvādi śabdarūpeṇa gṛhyate |</span>
        <br/>
        <span>rūpāntaraṃ na dṛṣṭaṃ ced bhedādhyāsau kuto nvimau ||</span>
        <br/>
      </div>
      <span class="pb" data-page="137">&lt;pb n="137"&gt;</span>
      <div class="lg">
        <span>yady abhedo na mithyātvam, bhedaś cet syāt svarūpataḥ |</span>
        <br/>
        <span>nādhyāropaprasaṅgaḥ syād bhrāntyā tv adhyāsakalpanā ||</span>
        <br/>
      </div>
      <div class="lg">
        <span>śabdenaiva ca nirdeśo gṛhīte 'rthe 'vakalpate |</span>
        <br/>
        <span>gaur ity eva ca nirdeśo vācyatadbuddhivādinām ||</span>
        <br/>
      </div>
      <div class="lg">
        <span>nirdeśatulyatāyāṃ ca śrotrā vaktṛsvarūpatā |</span>
        <br/>
        <span>śabdajñānaprameyeṣu vijñānasyāvasīyate ||</span>
        <br/>
      </div>
      <div class="lg">
        <span>bhrāntihetusamānatve 'py upāyatvānmatiśrutī |</span>
        <br/>
        <span>manyate 'rthe samadhyaste nārthādhyāsaṃ tayoḥ punaḥ ||</span>
        <br/>
      </div>
      <div class="lg">
        <span>gotve sāsnādimadrūpāṅgādirūpābhidhāyake |</span>
        <br/>
        <span>nirākārobhayajñāne saṃvittiḥ paramārthataḥ ||</span>
        <br/>
      </div>
      <div class="lg">
        <span>yadi cābhedarūpeṇa śabdenārthaḥ pratīyate |</span>
        <br/>
        <span>ekarūpatvam akṣādau devanādeḥ prasajyate ||</span>
        <br/>
      </div>
      <span class="pb" data-page="138">&lt;pb n="138"&gt;</span>
      <div class="lg">
        <span>syād anakṣanivṛtyā cet, na prāk śabdāt pratīyate |</span>
        <br/>
        <span>gavādiṣv api tulyaṃ cet, nekarūpasya darśanāt ||</span>
        <br/>
      </div>
      <div class="lg">
        <span>traye bibhītakādīnāṃ naikadharmānvayo 'sti hi |</span>
        <br/>
        <span>śabdaḥ sādhāraṇas teṣāṃ jātiśabdād vilakṣaṇaḥ ||</span>
        <br/>
      </div>
      <div class="lg">
        <span>parasparavibhinnaṃ tu jñāyate 'trākṛtitrayam |</span>
        <br/>
        <span>tadadhyāse na yujyeta tadrūpasyāvibhāgataḥ ||</span>
        <br/>
      </div>
      <div class="lg">
        <span>bhinnāḥ syur akṣaśabdāś cet, nārthe saṃśayadarśanāt |</span>
        <br/>
        <span>na sāmānyād ṛte sa syād, rūpābhedaś ca gamyate ||</span>
        <br/>
      </div>
      <div class="lg">
        <span>bhavatyādau ca bhinne 'pi nāmākhyātatvasaṃjñayā |</span>
        <br/>
        <span>rūpaikatvena cādhyāse tulyārthatvaṃ prasajyate ||</span>
        <br/>
      </div>
      <span class="pb" data-page="139">&lt;pb n="139"&gt;</span>
      <div class="lg">
        <span>śabdaniṣpattyabhedāc ca tiṅantārthasya sādhyatā |</span>
        <br/>
        <span>katham, kathaṃ ca mūrtārtho vācake mūrtivarjite ||</span>
        <br/>
      </div>
      <div class="lg">
        <span>gavāśvaśuklaśabdāder vācyarūpānapekṣaṇe |</span>
        <br/>
        <span>vācakatvavyavasthānaṃ kathaṃ jātiguṇādiṣu ||</span>
        <br/>
      </div>
      <div class="lg">
        <span>vṛkṣaplakṣādiśabdānāṃ tulye bhede ghaṭādibhiḥ |</span>
        <br/>
        <span>viśeṣaṇaviśeṣyatvaṃ katham arthānapekṣayā ||</span>
        <br/>
      </div>
      <div class="lg">
        <span>sāmānādhikaraṇyaṃ ca na syad vācakabuddhivat |</span>
        <br/>
        <span>ekatra copasaṃhāro na buddhyor nirvikalpake ||</span>
        <br/>
      </div>
      <div class="lg">
        <span>vastumātre sa ced evaṃ sarveṣām ekavācyatā |</span>
        <br/>
        <span>bhaved gavādiśabdānāṃ sarvair vastu hi gamyate ||</span>
        <br/>
      </div>
      <span class="pb" data-page="140">&lt;pb n="140"&gt;</span>
      <div class="lg">
        <span>na cāsādhāraṇe bhede nīlotpalam itīṣyate |</span>
        <br/>
        <span>na hi śabdapravṛttiḥ syād anyatrānyatra ceṣyate ||</span>
        <br/>
      </div>
      <div class="lg">
        <span>na ca nīlotpalaṃ nāma vastvekaṃ kiñ cid iṣyate |</span>
        <br/>
        <span>śabdārthayor yato bhedo gamyate 'vayavānugaḥ ||</span>
        <br/>
      </div>
      <div class="lg">
        <span>śabdadvayasya cādhyāsaḥ paryāyeṣv api dṛśyate |</span>
        <br/>
        <span>ekādhikaraṇās tena syus te nīlotpalādivat ||</span>
        <br/>
      </div>
      <div class="lg">
        <span>na cānavagate pūrvaṃ padam arthe prayujyate |</span>
        <br/>
        <span>tatra sambandhavelāyāṃ kīdṛśo 'rthaḥ pratīyate ||</span>
        <br/>
      </div>
      <div class="lg">
        <span>tadānīṃ nārtharūpe hi śabdarūpasya sambhavaḥ |</span>
        <br/>
        <span>na cāsādhāraṇāṃśena sambandhānugamaḥ kva cit ||</span>
        <br/>
      </div>
      <div class="lg">
        <span>tatra pūrvānapekṣatve yadyātmādhyāsaśaktatā |</span>
        <br/>
        <span>śabdasya prathame 'pi syāc chravaṇe 'dhyastarūpatā ||</span>
        <br/>
      </div>
      <div class="lg">
        <span>mama vācyānabhijñatvān na bhavet smaraṇaṃ tataḥ |</span>
        <br/>
        <span>bhavatas tv artharūpasya vācakeṣv api darśanāt ||</span>
        <br/>
      </div>
      <span class="pb" data-page="141">&lt;pb n="141"&gt;</span>
      <div class="lg">
        <span>yathā tv ajñātaśabdānāṃ vācye taddhīr na jāyate |</span>
        <br/>
        <span>tathaivājñātavācyānām upalabdhe 'pi vācake ||</span>
        <br/>
      </div>
      <div class="lg">
        <span>tasmān nātīva vācyānāṃ vācakādhīnatā bhavet |</span>
        <br/>
        <span>smārakatvāc ca teṣv eva pāratantryaṃ pratīyate ||</span>
        <br/>
      </div>
      <div class="lg">
        <span>tena sambandhavelāyām arthātmā yo 'vasīyate |</span>
        <br/>
        <span>śabdād api sa eveti nārtharūpaṃ praṇaśyati ||</span>
        <br/>
      </div>
      <div class="lg">
        <span>pravṛttau vā nivṛttau vā yāṃ śabdaḥ kurute matim |</span>
        <br/>
        <span>tādātmyaṃ tasya śabdasya na kathañ cit pratīyate ||</span>
        <br/>
      </div>
      <div class="lg">
        <span>karahastādiśabdebhyaḥ śabdarūpasya bhedataḥ |</span>
        <br/>
        <span>bhinno 'rthaḥ sampratīyeta tadadhyāropakalpane ||</span>
        <br/>
      </div>
      <div class="lg">
        <span>ātmādhyāsas tu sādṛśyād uparāgāc ca dṛśyate |</span>
        <br/>
        <span>na tāvad arthasādṛśyaṃ śabdasyeha pratīyate ||</span>
        <br/>
      </div>
      <div class="lg">
        <span>na cānurāgaḥ śabdena bhinnadeśasya yujyate |</span>
        <br/>
        <span>dūrasthapratibimbaṃ ca nārūpasya pratīyate ||</span>
        <br/>
      </div>
      <div class="lg">
        <span>śabdasarvagatatvena yadyarthaprāptir ucyate |</span>
        <br/>
        <span>sarvārthānāṃ bhavec chabdaiḥ sarvair evānurañjanam ||</span>
        <br/>
      </div>
      <div class="lg">
        <span>na ca bhinnendriyagrāhyaṃ kiñ cid asty anurāgakṛt |</span>
        <br/>
        <span>na hi lākṣānurakte 'pi sphaṭike dhīs tvagādibhiḥ ||</span>
        <br/>
      </div>
      <span class="pb" data-page="142">&lt;pb n="142"&gt;</span>
      <div class="lg">
        <span>anumānāgamau mithyā syātāmadhyāsakalpane |</span>
        <br/>
        <span>nirūpaṇasya mithyātvāt sarvābhāvaḥ prasajyate ||</span>
        <br/>
      </div>
      <div class="lg">
        <span>tathās tv iti yadi brūyāt, mithyā svavacane sati |</span>
        <br/>
        <span>katham evaṃ vaded artho nānṛtād dhi pratīyate ||</span>
        <br/>
      </div>
      <div class="lg">
        <span>śūnyavādottarāccāpi yathārthaṃ buddhiśabdayoḥ |</span>
        <br/>
        <span>pravṛttir na tu tat tantram artharūpaṃ kadā cana ||</span>
        <br/>
      </div>
      <div class="lg">
        <span>tasmāt prāg api ye śabdād bhirnnaikatvādibuddhibhiḥ |</span>
        <br/>
        <span>gṛhyante sarvadā teṣāṃ paramārthastitā bhavet ||</span>
        <br/>
      </div>
      <div class="lg">
        <span>śabdābhyupāyake 'py arthe tadabhāve ca yady api |</span>
        <br/>
        <span>arthabuddhir na jāyeta nārthe rūpaṃ praṇaśyati ||</span>
        <br/>
      </div>
      <div class="lg">
        <span>cakṣurāder abhāve hi rūpādyātmā na gṛhyate |</span>
        <br/>
        <span>svarūpanāśo rūpādes tāvanmātreṇa neṣyate ||</span>
        <br/>
      </div>
      <span class="pb" data-page="143">&lt;pb n="143"&gt;</span>
      <div class="lg">
        <span>sambandhasya ca nityatvān nārethasya syād arūpatā |</span>
        <br/>
        <span>yugapanna hi sarveṣām anyākārārthavedanam ||</span>
        <br/>
      </div>
      <div class="lg">
        <span>tadākāre 'pi tadvac ced, dvaye sati parīkṣyatām |</span>
        <br/>
        <span>kiṃ nv arthasyātathābhāvo grahītuḥ kiṃ nv aśaktatā ||</span>
        <br/>
      </div>
      <div class="lg">
        <span>sadasadbhāvayor arthe virodhitvād asambhavaḥ |</span>
        <br/>
        <span>grahītṛbhedāc chaktatvam aśaktatvaṃ ca yujyate ||</span>
        <br/>
      </div>
      <div class="lg">
        <span>yathāndhānandhayoḥ pārśve rūpasyety abhidhāsyate |</span>
        <br/>
        <span>tenārthe dhvanyupāyasya tadhīrnānyasya jāyate ||</span>
        <br/>
      </div>
      <div class="lg">
        <span>devadattādiśabde tu sambandhādyatvadarśanāt |</span>
        <br/>
        <span>arthasyānityatāyāṃ ca tādrūpyasyāpy anityatā ||</span>
        <br/>
      </div>
      <span class="pb" data-page="144">&lt;pb n="144"&gt;</span>
      <div class="lg">
        <span>tatrāpy autpattikī śaktis tadrūpapratyayaṃ prati |</span>
        <br/>
        <span>grāhyagrāhakayor iṣṭā niyogasya tv anityatā ||</span>
        <br/>
      </div>
      <div class="lg">
        <span>tatra sarvair atādrūpyaṃ prāṅniyogāt pratīyate |</span>
        <br/>
        <span>teneṣṭam eva mithyātvaṃ kaiś cid adhyāsakalpane ||</span>
        <br/>
      </div>
      <div class="lg">
        <span>yadā tu yādṛśaḥ piṇḍaḥ pūrvaṃ śabdāt pratīyate |</span>
        <br/>
        <span>tādṛśasmaraṇe hetuḥ śabdas tatra yathārthatā ||</span>
        <br/>
      </div>
      <div class="lg">
        <span>niyogāt parato vāpi śabdena vyajyatām iyam |</span>
        <br/>
        <span>tadgrāhyaśaktir arthasya, pārarūpyaṃ na tāvatā ||</span>
        <br/>
      </div>
      <span class="pb" data-page="145">&lt;pb n="145"&gt;</span>
      <div class="lg">
        <span>sarvākāraparicchedyaśakte 'rthe vācake 'pi vā |</span>
        <br/>
        <span>sarvākārārthavijñānasamarthe niyamaḥ kṛtaḥ ||</span>
        <br/>
      </div>
      <div class="lg">
        <span>tatra śabdārthasambandhaṃ pramātuḥ smarato 'pi yā |</span>
        <br/>
        <span>buddhiḥ pūrvagṛhītārthasandhānād upajāyate ||</span>
        <br/>
      </div>
      <div class="lg">
        <span>cakṣuṣā sannikṛṣṭe 'rthe nāpratyakṣam asau bhavet |</span>
        <br/>
        <span>viviktā eva te 'py arthāḥ smṛtipratyakṣagocarāḥ ||</span>
        <br/>
      </div>
      <div class="lg">
        <span>smaryete śabdasambandhau mā bhūt pratyakṣatā tayoḥ |</span>
        <br/>
        <span>tadapratyakṣabhāvena na tv arthasyāpi vāryate ||</span>
        <br/>
      </div>
      <div class="lg">
        <span>gṛhītam api gotvādi smṛtispṛṣṭaṃ ca yady api |</span>
        <br/>
        <span>tathāpi vyatirekeṇa pūrvabodhāt pratīyate ||</span>
        <br/>
      </div>
      <div class="lg">
        <span>vyaktikālādibhedena tatrāsty avasaro miteḥ |</span>
        <br/>
        <span>yaḥ pūrvāvagato 'ṃśo 'tra sa na nāma pramīyate ||</span>
        <br/>
      </div>
      <span class="pb" data-page="146">&lt;pb n="146"&gt;</span>
      <div class="lg">
        <span>idānīn tanam astitvaṃ na hi pūrvadhiyā gatam |</span>
        <br/>
        <span>na hi smaraṇato yatprāk tat pratyakṣam itīdṛśam ||</span>
        <br/>
      </div>
      <div class="lg">
        <span>vacanaṃ rājakīyaṃ vā vaidikaṃ vāpi vidyate |</span>
        <br/>
        <span>na cāpi smaraṇāt paścād indriyasya pravartanam ||</span>
        <br/>
      </div>
      <div class="lg">
        <span>vāryate kena cin nātastat tadānīṃ praduṣyati |</span>
        <br/>
        <span>tenendriyārthasambandhāt prāgūrdhvaṃ vāpi yatsmṛteḥ ||</span>
        <br/>
      </div>
      <div class="lg">
        <span>vijñānaṃ jāyate sarvaṃ pratyakṣam iti gamyatām |</span>
        <br/>
        <span>vimanaskā yadā ke cit sambaddham api cendriyaiḥ ||</span>
        <br/>
      </div>
      <div class="lg">
        <span>na budhyante tathā cānye sādṛśyādivimohitāḥ |</span>
        <br/>
        <span>tatra yo 'rthaṃ vivekena kauśalāt sadṛśeṣv api ||</span>
        <br/>
      </div>
      <div class="lg">
        <span>sūkṣmaṃ vāpi prapadyeta tasya bhrāntirnaṃ tāvatā |</span>
        <br/>
        <span>yathā ṣaḍjādibhedena gāne laukikavaidike ||</span>
        <br/>
      </div>
      <div class="lg">
        <span>vivekenāvagacchanti yeṣāṃ tatsaṃskṛtā matiḥ |</span>
        <br/>
        <span>gānamātraṃ vijānanti tatrānadhikṛtās tu ye ||</span>
        <br/>
      </div>
      <div class="lg">
        <span>tadajñānān na mithyātvaṃ vaktuṃ śakyaṃ vivekinām |</span>
        <br/>
        <span>te hi ṣaḍjādiśabdebhyo vināpy eṣaṃ viviktatām ||</span>
        <br/>
      </div>
      <span class="pb" data-page="147">&lt;pb n="147"&gt;</span>
      <div class="lg">
        <span>yathāvadadhigacchanti, tadvad gotvādivas tv api |</span>
        <br/>
        <span>saṅkīrṇam arthamātraṃ tu budhyante 'bhyāsarvajitāḥ ||</span>
        <br/>
      </div>
      <div class="lg">
        <span>vivekaṃ pratipadyante ye śabdasmṛtisaṃskṛtāḥ |</span>
        <br/>
        <span>yathā rūpādimatyarthe yasyaivāsti yadindriyam ||</span>
        <br/>
      </div>
      <div class="lg">
        <span>sa tanmātraṃ gṛhītvānyan na gṛhṇātyanumānataḥ |</span>
        <br/>
        <span>tathā vivekahetūnāṃ yadā yaṃ pratipadyate ||</span>
        <br/>
      </div>
      <div class="lg">
        <span>tadupeye tadā jñānaṃ vartate tadanugrahāt |</span>
        <br/>
        <span>tena yāvat pramātāṇāṃ vivekopāyadarśanam ||</span>
        <br/>
      </div>
      <div class="lg">
        <span>na syāt tāvad bhavet teṣāṃ vijñānaṃ nirvikalpakam |</span>
        <br/>
        <span>tasmād yatra prakalpyeta vastu vastvantarātmanā ||</span>
        <br/>
      </div>
      <div class="lg">
        <span>pramāṇābhāsatā tatra na svadharmavikalpane |</span>
        <br/>
        <span>pratyakṣatvam ataḥ siddhaṃ sāmānyasya tathaiva ca ||</span>
        <br/>
      </div>
      <div class="lg">
        <span>sambandhasyeti tat pūrvam anumānādi jāyate |</span>
        <br/>
        <span>sarvaṃ cāpy anumānādi pratyakṣe nirvikalpake ||</span>
        <br/>
      </div>
      <div class="lg">
        <span>na pravartata ity etadanumāne 'bhidhāsyate |</span>
        <br/>
        <span>nanv evaṃ sati yāpy agner dūrād apy auṣṇyakalpanā ||</span>
        <br/>
      </div>
      <span class="pb" data-page="148">&lt;pb n="148"&gt;</span>
      <div class="lg">
        <span>sāpi pratyakṣam eva syād yathā gotvādibuddhayaḥ |</span>
        <br/>
        <span>pratyāsannataraṃ gotvaṃ pratyakṣatvena sammatam ||</span>
        <br/>
      </div>
      <div class="lg">
        <span>vijñānaṃ nānyad astīti pratyakṣam idam eva naḥ |</span>
        <br/>
        <span>tatrāpy akṣair asambandhaṃ manvānasyopajāyate ||</span>
        <br/>
      </div>
      <div class="lg">
        <span>yadā buddhiḥ, tadā naiva pratyakṣatvena kalpyate |</span>
        <br/>
        <span>sparśanena tu sambandhe pratyakṣatvena jāyate ||</span>
        <br/>
      </div>
      <div class="lg">
        <span>tasmād yadindriyaṃ yasya grāhakatvena kalpitam |</span>
        <br/>
        <span>tenaiva sati sambandhe pratyakṣaṃ nānyathā bhavet ||</span>
        <br/>
      </div>
      <div class="lg">
        <span>evaṃ samāne 'pi vikalpamārge yatrākṣasambandhaphalānusāraḥ |</span>
        <br/>
        <span>pratyakṣatā tasya tathā ca loke vināpyado lakṣaṇataḥ prasiddham ||</span>
        <br/>
      </div>
      <span class="milestone">[&lt;5 autpattikasūtra&gt;]</span>
      <span class="pb" data-page="149">&lt;pb n="149"&gt;</span>
      <div class="lg">
        <span>pratyakṣādau niṣiddhe 'pi nanu lokaprasiddhitaḥ |</span>
        <br/>
        <span>dharmādharmau pramāsyete brāhmaṇādivivekavat ||</span>
        <br/>
      </div>
      <div class="lg">
        <span>dhārmikādhārmikatvābhyāṃ pīḍānugrahakāriṇau |</span>
        <br/>
        <span>prasiddhau hi, tathā cāha pārāśaryo 'tra vastuni ||</span>
        <br/>
      </div>
      <div class="lg">
        <span>idaṃ puṇyam idaṃ pāpam ity etasmin padadvaye |</span>
        <br/>
        <span>ācaṇḍālaṃ manuṣyāṇām alpaṃ śāstraprayojanam ||</span>
        <br/>
      </div>
      <div class="lg">
        <span>nirmūlāsambhavād atra pramāṇaiḥ saiva mṛgyate |</span>
        <br/>
        <span>kutaḥ punaḥ pravṛtteti, pratyakṣādi tu vāritam ||</span>
        <br/>
      </div>
      <span class="pb" data-page="150">&lt;pb n="150"&gt;</span>
      <div class="lg">
        <span>na caitāni parityajya pṛthag loke pramāṇatā |</span>
        <br/>
        <span>saṃsāramocakādeś ca hiṃsā puṇyatvasammatā ||</span>
        <br/>
      </div>
      <div class="lg">
        <span>na paścāt puṇyam icchanti ke cid evaṃ vigānataḥ |</span>
        <br/>
        <span>mlecchāryāṇāṃ prasiddhatvaṃ na dharmasyopapadyate ||</span>
        <br/>
      </div>
      <div class="lg">
        <span>na cāryāṇāṃ viśeṣo 'sti yāvacchāstram anāśritam |</span>
        <br/>
        <span>tanmūlārthaprasiddhis tu tatprāmāṇye sthite bhavet ||</span>
        <br/>
      </div>
      <div class="lg">
        <span>tasmād abhāvaktrasthau dharmādarmau na śaknuyāt |</span>
        <br/>
        <span>codanā cet samuddhartuṃ grastau tenaiva paśyatām ||</span>
        <br/>
      </div>
      <div class="lg">
        <span>upadeśo hi bhavati jñānaṃ tasyeti yojyate |</span>
        <br/>
        <span>jñāyate yena tajjñānam ekādhikaraṇatvataḥ ||</span>
        <br/>
      </div>
      <div class="lg">
        <span>autpattikagirā doṣaḥ kāraṇasya nivāryate |</span>
        <br/>
        <span>abādho 'nyatirekeṇa, svatas tena pramāṇatā ||</span>
        <br/>
      </div>
      <span class="pb" data-page="151">&lt;pb n="151"&gt;</span>
      <div class="lg">
        <span>sarvasyānupalabdhe 'rthe prāmāṇyaṃ smṛtir anyathā |</span>
        <br/>
        <span>codanā copadeśaś ca vidhiś caikārthavācinaḥ ||</span>
        <br/>
      </div>
      <div class="lg">
        <span>vākyāntare samarthe 'pi kimarthaṃ vidhir āśritaḥ |</span>
        <br/>
        <span>sādhyasādhanasambandhaḥ sarvākhyāteṣu vidyate ||</span>
        <br/>
      </div>
      <div class="lg">
        <span>sarvavākyeṣu cākhyātaṃ tenākāṅkṣānivartanāt |</span>
        <br/>
        <span>pravṛttisiddhir icchātaḥ, pratiṣedhāt tu varjanam ||</span>
        <br/>
      </div>
      <div class="lg">
        <span>vidhāvanāśrite sādhyaḥ puruṣārtho na labhyate |</span>
        <br/>
        <span>śrutasvargādibādhena dhātvarthaḥ sādhyatāṃ vrajet ||</span>
        <br/>
      </div>
      <div class="lg">
        <span>vidhau tu tam atikramya svargādeḥ sādhyateṣyate |</span>
        <br/>
        <span>tatsādhanasya dharmatvam evaṃ sati ca labhyate ||</span>
        <br/>
      </div>
      <span class="pb" data-page="152">&lt;pb n="152"&gt;</span>
      <div class="lg">
        <span>svapratyayāntarāpekṣā syād anāptanaroktiṣu |</span>
        <br/>
        <span>āptoktiṣu narāpekṣā nobhayaṃ codanāsu naḥ ||</span>
        <br/>
      </div>
      <div class="lg">
        <span>ādiśabdo makārāntaḥ, luki kleśena saṅgatiḥ |</span>
        <br/>
        <span>nañadhyāhriyate sūtre, saṅkarāt paricodanā ||</span>
        <br/>
      </div>
      <div class="lg">
        <span>pramāṇalakṣaṇājñānād vyabhicārāt parīkṣaṇam |</span>
        <br/>
        <span>naitat pratyakṣam ityevamaparīkṣopasaṃhṛtā ||</span>
        <br/>
      </div>
      <div class="lg">
        <span>tatrānyasyāyathārthatvaṃ pratyakṣe tu yathārthatā |</span>
        <br/>
        <span>yadābhāsaṃ hi vijñānaṃ tatsaṃyoge tad iṣyate ||</span>
        <br/>
      </div>
      <span class="pb" data-page="153">&lt;pb n="153"&gt;</span>
      <div class="lg">
        <span>sampūrṇaṃ lakṣaṇaṃ hy etat, tatsator vyatyayaḥ kṛtaḥ |</span>
        <br/>
        <span>śobhanārthas tu sacchabdaḥ, yad vākhyāhārakalpanā ||</span>
        <br/>
      </div>
      <div class="lg">
        <span>arthāpattyetareṣāṃ ca pratyakṣābhāsalakṣaṇam |</span>
        <br/>
        <span>bādhakajñānalābho hi pūrvābādhe na sambhavet ||</span>
        <br/>
      </div>
      <div class="lg">
        <span>sa cāstīti, avabodhatve sati nānyonyasaṃśrayam |</span>
        <br/>
        <span>na cānāgatabādhe ca pūrveṇātmā hi labhyate ||</span>
        <br/>
      </div>
      <span class="pb" data-page="154">&lt;pb n="154"&gt;</span>
      <div class="lg">
        <span>nimittadoṣabodhena paścād yatrāpy abādhanam |</span>
        <br/>
        <span>bhavaty eva hi tatrāpi narāntaraviparyayaḥ ||</span>
        <br/>
      </div>
      <div class="lg">
        <span>sarveṣāṃ sarvadā yatra dhīḥ syāt tatra na bādhanam |</span>
        <br/>
        <span>na hi kāraṇaduṣṭatvabuddhis tatra balīyasī ||</span>
        <br/>
      </div>
      <span class="pb" data-page="155">&lt;pb n="155"&gt;</span>
      <div class="lg">
        <span>jātyādiṣu yadā jātā buddhiḥ paścād asambhavāt |</span>
        <br/>
        <span>nāśyate yuktibhis tatra vyaktam anyonyasaṃśrayam ||</span>
        <br/>
      </div>
      <div class="lg">
        <span>svataḥ prāmāṇyataś cātra nirṇayo 'stitvabodhanāt |</span>
        <br/>
        <span>tadrūpapratyayotpattes tadasadvādinām api ||</span>
        <br/>
      </div>
      <div class="lg">
        <span>pramāṇatvāpramāṇatve puṇyapāpādi tatphalam |</span>
        <br/>
        <span>vidhyarthavādamantrārthanāmadheyādikalpanā ||</span>
        <br/>
      </div>
      <div class="lg">
        <span>sarveṣu lakṣaṇeṣv evaṃ svapramāṇagaṇaiḥ sthitiḥ |</span>
        <br/>
        <span>vacanavyaktibhedena pūrvasiddhāntapakṣatā ||</span>
        <br/>
      </div>
      <div class="lg">
        <span>karmabhyaḥ phalasambandhaḥ pāralaukyaihalaukike |</span>
        <br/>
        <span>sarvam ityādy ayuktaṃ syād arthaśūnyāsu buddhiṣu ||</span>
        <br/>
      </div>
      <span class="pb" data-page="156">&lt;pb n="156"&gt;</span>
      <div class="lg">
        <span>tasmād dharmārthibhiḥ pūrvaṃ pramāṇair lokasammataiḥ |</span>
        <br/>
        <span>arthasya sadasadbhāve yatnaḥ kāryaḥ kriyāṃ prati ||</span>
        <br/>
      </div>
      <div class="lg">
        <span>yadā saṃvṛtisatyena sarvam etat prakalpyate |</span>
        <br/>
        <span>jñānamātre 'pi kasmād vo vṛthāgraho 'rthakalpane ||</span>
        <br/>
      </div>
      <div class="lg">
        <span>saṃvṛter na tu satyatvaṃ satyabhedaḥ kuto 'nvayam |</span>
        <br/>
        <span>satyā cet saṃvṛtiḥ keyaṃ mṛṣā cet satyatā katham ||</span>
        <br/>
      </div>
      <div class="lg">
        <span>satyatvaṃ na ca sāmānyaṃ mṛṣārthaparamārthayoḥ |</span>
        <br/>
        <span>virodhāt, na hi vṛkṣatvaṃ sāmānyaṃ vṛkṣasiṃhayoḥ ||</span>
        <br/>
      </div>
      <span class="pb" data-page="157">&lt;pb n="157"&gt;</span>
      <div class="lg">
        <span>tulyārthatve 'pi tenaiṣāṃ mithyāsaṃvṛtiśabdayoḥ |</span>
        <br/>
        <span>vañcanārtha upanyāso lālāvaktrāsavādivat ||</span>
        <br/>
      </div>
      <div class="lg">
        <span>nāstikyaparihārārthaṃ saṃvṛtiḥ, kalpaneti ca |</span>
        <br/>
        <span>kalpanāpi tv abhinnasya naiva nirvastuke bhavet ||</span>
        <br/>
      </div>
      <div class="lg">
        <span>tasmād yan nāsti nāsty eva, yat tv asti paramārthataḥ |</span>
        <br/>
        <span>tat satyam anyanmithyeti, na satyadvayakalpanā ||</span>
        <br/>
      </div>
      <div class="lg">
        <span>svapnādibhogavac cāpi yopabhogatvakalpanā |</span>
        <br/>
        <span>tannivṛttyartham eveha paramārthe kaś cit pravartate ||</span>
        <br/>
      </div>
      <div class="lg">
        <span>na hi svapnasukhādyarthaṃ dharme kaś cit pravartate |</span>
        <br/>
        <span>yādṛcchikatvāt svapnasya tūṣṇīmāsyeta paṇḍitaiḥ ||</span>
        <br/>
      </div>
      <div class="lg">
        <span>paramārthaphalāvāptim icchadbhis tena yatnataḥ |</span>
        <br/>
        <span>pratipattir vidhātavyā yuktibhir bāhyavastuṣu ||</span>
        <br/>
      </div>
      <span class="pb" data-page="158">&lt;pb n="158"&gt;</span>
      <div class="lg">
        <span>tatrārthaśūnyaṃ vijñānaṃ yogācārāḥ samāśritāḥ |</span>
        <br/>
        <span>tasyāpy abhāvam icchanti ye mādhyamikavādinaḥ ||</span>
        <br/>
      </div>
      <div class="lg">
        <span>tatra bāhyārthaśūnyatvaṃ tulyaṃ tāvad dvayor api |</span>
        <br/>
        <span>nivṛttyāsya tato jñāne tadvat saṃvṛtikalpanā ||</span>
        <br/>
      </div>
      <div class="lg">
        <span>tasmāt sādhāraṇatvena tanmūlatvena cāpy ayam |</span>
        <br/>
        <span>bāhyārthasadasadbhāve yatno bhāṣyakṛtā kṛtāḥ ||</span>
        <br/>
      </div>
      <div class="lg">
        <span>bāhyārthāpahnave 'dvaitam ekārthasya parīkṣaṇāt |</span>
        <br/>
        <span>pramāṇam āśritaś caikas tatrāstāṃ yaḥ prameyataḥ ||</span>
        <br/>
      </div>
      <div class="lg">
        <span>pramāṇasthas tu mūlatvād ihedānīṃ parīkṣyate |</span>
        <br/>
        <span>prastutaḥ sa dvidhā cātra prathamaṃ tv anumānataḥ ||</span>
        <br/>
      </div>
      <div class="lg">
        <span>pratyakṣabādhane cokte paścāt tacchaktyavekṣaṇāt |</span>
        <br/>
        <span>tatrānumānamāhedaṃ nanv iti, asya ca saṅgatiḥ ||</span>
        <br/>
      </div>
      <div class="lg">
        <span>tatsamprayogajaṃ nāma pratyakṣam iti bhāṣitam |</span>
        <br/>
        <span>tatrendriyārthasambandhabhedo na paramārthataḥ ||</span>
        <br/>
      </div>
      <div class="lg">
        <span>kalpitaḥ samprayogas tu svapnādāv api vidyate |</span>
        <br/>
        <span>tadatadyogajanyasya vibhāgas tena durlabhaḥ ||</span>
        <br/>
      </div>
      <span class="pb" data-page="159">&lt;pb n="159"&gt;</span>
      <div class="lg">
        <span>mithyātvaṃ yad dvidhaivoktaṃ nāyathety atra cocyate |</span>
        <br/>
        <span>sarvasyaiva ca mithyātve kiṃ viśiṣyābhidhīyate ||</span>
        <br/>
      </div>
      <div class="lg">
        <span>stambhādipratyayo mithyā pratyayatvāt tathā hi yaḥ |</span>
        <br/>
        <span>pratyayaḥ sa mṛṣā dṛṣṭaḥ svapnādipratyayo yathā ||</span>
        <br/>
      </div>
      <div class="lg">
        <span>siddhasādhanabhāvo 'ṃśe dṛṣṭāntābhāva eva ca |</span>
        <br/>
        <span>mā bhūtām evaśabdaś ca vyartho 'śeṣaprasādhane ||</span>
        <br/>
      </div>
      <div class="lg">
        <span>sarva eveti tenātra jāgradbuddhiparigrahaḥ |</span>
        <br/>
        <span>svāṃśābhyupagamāc cāpi bāhyagrāhyanivāraṇam ||</span>
        <br/>
      </div>
      <div class="lg">
        <span>pratyayasyeti sādhyāṃśavyāptahetunidarśanam |</span>
        <br/>
        <span>hetuś copanyenātra jāgrato 'pīti darśataḥ ||</span>
        <br/>
      </div>
      <span class="pb" data-page="160">&lt;pb n="160"&gt;</span>
      <div class="lg">
        <span>vipakṣābhāvataś cātra vyatireko na kathyate |</span>
        <br/>
        <span>sāmānyasya ca hetutvāt kasmāt pakṣaikadeśatā ||</span>
        <br/>
      </div>
      <div class="lg">
        <span>jāgrajjñāne viśeṣo 'yaṃ yataḥ supariniścayaḥ |</span>
        <br/>
        <span>bāhyālambanasambandho na prasiddhaḥ paraṃ prati ||</span>
        <br/>
      </div>
      <div class="lg">
        <span>tasmād yad bhāṣyakāreṇa dattam uttam atra tu |</span>
        <br/>
        <span>vikalpasamatā vā syād vaidharmyasamatāpi vā ||</span>
        <br/>
      </div>
      <div class="lg">
        <span>dṛṣṭatvāt pūrvapakṣasya jātyukti kaiś cid āśritā |</span>
        <br/>
        <span>pratijñādoṣam evāhuḥ ke cit pratyakṣabādhanam ||</span>
        <br/>
      </div>
      <span class="pb" data-page="161">&lt;pb n="161"&gt;</span>
      <div class="lg">
        <span>śakṣyāmo yadi vispaṣṭaṃ svāṃśagrāhyanivāraṇam |</span>
        <br/>
        <span>tadā te śuddha eva syāt pakṣo grāhyanivāraṇaḥ ||</span>
        <br/>
      </div>
      <div class="lg">
        <span>pratyakṣādeś ca viṣayo bāhya evāvatiṣṭhate |</span>
        <br/>
        <span>tanniṣedhakṛtas tasya tair bhavet pakṣabādhanam ||</span>
        <br/>
      </div>
      <div class="lg">
        <span>suniścayena caiteṣāṃ bādhakapratyayād ṛte |</span>
        <br/>
        <span>pramāṇābhāsatā nāstīty etasmāt katyate balam ||</span>
        <br/>
      </div>
      <div class="lg">
        <span>duṣṭajñānagṛhītāpratiṣedho hi yujyate |</span>
        <br/>
        <span>gṛhītamātrabādhe tu svapakṣo 'pi na sidhyati ||</span>
        <br/>
      </div>
      <div class="lg">
        <span>agrāhyatvāc ca bhedena viśeṣaṇaviśeṣyayoḥ |</span>
        <br/>
        <span>aprasiddhobhayatvaṃ vā vācyam anyatarasya vā ||</span>
        <br/>
      </div>
      <div class="lg">
        <span>vaktṛśrotroś ca yajjñānaṃ viśeṣaṇviśeṣyayoḥ |</span>
        <br/>
        <span>tannirālambanatvena svavāgbādho dvyor api ||</span>
        <br/>
      </div>
      <div class="lg">
        <span>sambhavo na ca bhedasya viśeṣaṇaviśeṣyayoḥ |</span>
        <br/>
        <span>tasmān nirūpaṇaṃ nāsti pratijñārthasya śobhanam ||</span>
        <br/>
      </div>
      <span class="pb" data-page="162">&lt;pb n="162"&gt;</span>
      <div class="lg">
        <span>nirālambanatā nāma na kiñ cid vastu gamyate |</span>
        <br/>
        <span>tena yadvyatirekādau praśno naivopapadyate ||</span>
        <br/>
      </div>
      <div class="lg">
        <span>yady avastu kathaṃ tv asmāṃs tvaṃ bodhayitum icchasi |</span>
        <br/>
        <span>budhyase vā svabuddhyā tvam, kalpitā tv atha sādhyate ||</span>
        <br/>
      </div>
      <div class="lg">
        <span>asataḥ kalpanā kīdṛk, kḷptau vastu prasajyate |</span>
        <br/>
        <span>katham iṣṭam abhāve ced, vastu so 'pīti vakṣyate ||</span>
        <br/>
      </div>
      <div class="lg">
        <span>tathā pratyaya ity eṣa karma bhāvādi vā bhavet |</span>
        <br/>
        <span>bhāvādiṣu virodhaḥ syāt karma cet siddhasādhanam ||</span>
        <br/>
      </div>
      <div class="lg">
        <span>pratyāyyasya hi rūpāder nirālambanateṣyate |</span>
        <br/>
        <span>avijñānātmakatvena kiñ cin nālambate hy asau ||</span>
        <br/>
      </div>
      <div class="lg">
        <span>kartṛtve karaṇatve vā pakṣatvaṃ śabdayor api |</span>
        <br/>
        <span>tannirālambanatvena pakṣābhāvaḥ prasajyate ||</span>
        <br/>
      </div>
      <span class="pb" data-page="163">&lt;pb n="163"&gt;</span>
      <div class="lg">
        <span>pratyāyyena ca bhinnena vinā kartrādyasambhavaḥ |</span>
        <br/>
        <span>pratyaye tannimitte vā bādhaḥ svavacanena te ||</span>
        <br/>
      </div>
      <div class="lg">
        <span>athāpi rūḍhirūpeṇa pratyayaḥ syāt tathāpi tu |</span>
        <br/>
        <span>grāhakaṃ vastu siddhaṃ naḥ pratyayo 'nyasya vastunaḥ ||</span>
        <br/>
      </div>
      <div class="lg">
        <span>tam abhyupetya pakṣaś ced abhyupetaṃ virudhyate |</span>
        <br/>
        <span>viśeṣyasyāprasiddhaś ca tava, asmākam atādṛśe ||</span>
        <br/>
      </div>
      <div class="lg">
        <span>ātmadharmasvatantratvakalpane 'pi tathā bhavet |</span>
        <br/>
        <span>na ca pratyayamātratvaṃ kiñ cid asty anirūpaṇāt ||</span>
        <br/>
      </div>
      <div class="lg">
        <span>śabdārthamātrarūpeṇa yathānyeṣāṃ nirūpaṇam |</span>
        <br/>
        <span>tathā ca bhavato na syād vācyabhedamanicchataḥ ||</span>
        <br/>
      </div>
      <div class="lg">
        <span>nirālambanatā cāpi sarvathā yadi sādhyate |</span>
        <br/>
        <span>viśeṣaṇāprasiddhiś ca dṛṣṭāntaś ca na vidyate ||</span>
        <br/>
      </div>
      <span class="pb" data-page="164">&lt;pb n="164"&gt;</span>
      <div class="lg">
        <span>kena cic cet prakāreṇa nirālambanatocyate |</span>
        <br/>
        <span>rasajñānasya rūpādiśūnyatvāt siddhasādhanam ||</span>
        <br/>
      </div>
      <div class="lg">
        <span>atha buddhir yadākārā tadālambanavāraṇam |</span>
        <br/>
        <span>svākārasyābhyupetatvāt tadabhāvo virudhyate ||</span>
        <br/>
      </div>
      <div class="lg">
        <span>bāhyānālambanatve 'pi bāhya ity agraho yadi |</span>
        <br/>
        <span>stambhādau naiva tadbuddhir ityevaṃ siddhasādhanam ||</span>
        <br/>
      </div>
      <div class="lg">
        <span>atha stambhādirūpeṇa nirālambanatocyate |</span>
        <br/>
        <span>saṃvedanasya dṛṣṭatvāt tadvirodhaḥ prasajyate ||</span>
        <br/>
      </div>
      <div class="lg">
        <span>dvicandrādiṣu tulyaś cet, nendriyāprāptito hi naḥ |</span>
        <br/>
        <span>tatrānālambanoktiḥ syān nārthasaṃvittyabhāvataḥ ||</span>
        <br/>
      </div>
      <div class="lg">
        <span>sarvatrārthendriyāṇāṃ naḥ saṃyogasadasattayā |</span>
        <br/>
        <span>saṃvittau vidyamānāyāṃ sadasadgrāhikā sthitiḥ ||</span>
        <br/>
      </div>
      <span class="pb" data-page="165">&lt;pb n="165"&gt;</span>
      <div class="lg">
        <span>bhavatas tv indriyādīnām abhāvād grahaṇād ṛte |</span>
        <br/>
        <span>nālambanasya hetuḥ syān niṣedho 'to na yujyate ||</span>
        <br/>
      </div>
      <div class="lg">
        <span>bahirbhāvāprasiddhatvāt tenānālambanā matiḥ |</span>
        <br/>
        <span>kathañ cit sādhyate naiṣa pakṣo hi jñāyate tadā ||</span>
        <br/>
      </div>
      <div class="lg">
        <span>yathānyabodhanāśakter nāprasiddhe viśeṣaṇe |</span>
        <br/>
        <span>pakṣasiddhis tathaiva syād viśeṣaṇaviśeṣaṇe ||</span>
        <br/>
      </div>
      <div class="lg">
        <span>nāprasiddhe padārthe hi vākyārthaḥ sampratīyate |</span>
        <br/>
        <span>tatpūrvakatvāt pakṣaś ca vākyārthaḥ sthāpayiṣyate ||</span>
        <br/>
      </div>
      <div class="lg">
        <span>paryudāse niṣedhe vā vyatiriktasya vastunaḥ |</span>
        <br/>
        <span>prameyatvādyabhedena jagataḥ siddhasādhanam ||</span>
        <br/>
      </div>
      <span class="pb" data-page="166">&lt;pb n="166"&gt;</span>
      <div class="lg">
        <span>yadi cātyantabhedena nirālambanatocyate |</span>
        <br/>
        <span>kathañ cic ced virudhyeta prākpakṣaḥ kalpitena ||</span>
        <br/>
      </div>
      <div class="lg">
        <span>vastvādyākārataś cāpi dhīr nirālambaneṣyate |</span>
        <br/>
        <span>grāhakāc ced abhinnatvaṃ śaktibhedo virudhyate ||</span>
        <br/>
      </div>
      <div class="lg">
        <span>nirālambanabuddheś ca yady utpattiḥ prasādhyate |</span>
        <br/>
        <span>dṛṣṭatvāt seṣyate 'smābhir bāhyagrāhyavivarjitā ||</span>
        <br/>
      </div>
      <div class="lg">
        <span>samyaktvaṃ punar etasyās tvaṃ necchasi kathañ cana |</span>
        <br/>
        <span>ātmāṃśe 'vasitā hy eṣā mṛgatṛṣṇādibuddhivat ||</span>
        <br/>
      </div>
      <div class="lg">
        <span>caitrādipratyayānāṃ ca nirālambanatā yadi |</span>
        <br/>
        <span>dharmabhūtā na gṛhyeta sādhanotthitayā dhiyā ||</span>
        <br/>
      </div>
      <div class="lg">
        <span>tato viṣayanānātvāt pratiyogyanirākṛtā |</span>
        <br/>
        <span>rūpāt sālambanaprāptiḥ satī kena nivāryate ||</span>
        <br/>
      </div>
      <span class="pb" data-page="167">&lt;pb n="167"&gt;</span>
      <div class="lg">
        <span>yadi pratyayaśabdo 'pi pratyayatvena gṛhyate |</span>
        <br/>
        <span>saṃvittyālambanatvaṃ ca vāryate, siddhasādhanam ||</span>
        <br/>
      </div>
      <div class="lg">
        <span>buddhyutpādanaśaktiś ced vāryā, sādhayaṃ na sidhyati |</span>
        <br/>
        <span>sādhanasya prayogo 'tra bodhakatvād vinā na te ||</span>
        <br/>
      </div>
      <div class="lg">
        <span>na cābhidhāstyasambandhād ṛte bhedāc ca nāsty asau |</span>
        <br/>
        <span>na cāsau tadgataṃ bhedaṃ bodhayantya dhiyā vinā ||</span>
        <br/>
      </div>
      <div class="lg">
        <span>prāśnikair agṛhīte ca vākyasyāvayave pṛthak |</span>
        <br/>
        <span>pakṣe hetau ca dṛṣṭānte vādini prativādini ||</span>
        <br/>
      </div>
      <div class="lg">
        <span>sādhanasyāprayogaḥ syād abhyupetyocyate yadi |</span>
        <br/>
        <span>pūrvābhyupagamenaiva pratijñā bādhyate tataḥ ||</span>
        <br/>
      </div>
      <div class="lg">
        <span>dharmādharmādibhede ca nāsiddhe paramārthataḥ |</span>
        <br/>
        <span>śiṣyātmanoś ca dharmāder upadeśo 'vakalpate ||</span>
        <br/>
      </div>
      <div class="lg">
        <span>tadanuṣṭhānato buddher iṣṭo bhedaḥ,   sphuṭaṃ ca taiḥ |</span>
        <br/>
        <span>sūtrāntare 'bhyupetatvād bhaved āgamabādhanam ||</span>
        <br/>
      </div>
      <span class="pb" data-page="168">&lt;pb n="168"&gt;</span>
      <div class="lg">
        <span>sarvalokaprasiddhyā ca pakṣabādho 'tra te dhruvam |</span>
        <br/>
        <span>kṛtsnasādhanabuddhiś ca yadi mithyeṣyate tataḥ ||</span>
        <br/>
      </div>
      <div class="lg">
        <span>sarvābhāvo yatheṣṭaṃ vā nyūnatā vābhidhīyate |</span>
        <br/>
        <span>teṣāṃ sālambanatve vā tair anaikāntiko bhavet ||</span>
        <br/>
      </div>
      <div class="lg">
        <span>tadanyasya pratijñā cet, tadanyapratyayo mṛṣā |</span>
        <br/>
        <span>tanmithyātvaprasaṅge ca sarvaṃ pūrva na sidhyati ||</span>
        <br/>
      </div>
      <div class="lg">
        <span>stambhādisādhanajñānabhedo na hi tathā bhavet |</span>
        <br/>
        <span>yāvad yāvat pratijñeyaṃ tadaṅgasya pratīyate ||</span>
        <br/>
      </div>
      <div class="lg">
        <span>tāvat tāvat pareṣāṃ syān mithyātvād anyabādhanam |</span>
        <br/>
        <span>viruddhāvyabhicāritvaṃ bādho vāpy anumānataḥ ||</span>
        <br/>
      </div>
      <span class="pb" data-page="169">&lt;pb n="169"&gt;</span>
      <div class="lg">
        <span>itthaṃ sarveṣu pakṣeṣu vaktavyaṃ pratisādhanam |</span>
        <br/>
        <span>bāhyārthālambanā buddhir iti samyak ca dhīr iyam ||</span>
        <br/>
      </div>
      <div class="lg">
        <span>bādhakāpetabuddhitvād yathā svapnādibādhadhīḥ |</span>
        <br/>
        <span>sāpi mithyeti ced brūyāt, svapnādīnām abādhanāt ||</span>
        <br/>
      </div>
      <div class="lg">
        <span>tasmāt sādharmyadṛṣṭānto bhavataḥ sādhane na hi |</span>
        <br/>
        <span>vijñānāstitvabhinnatvakṣaṇikatvādidhīs tathā ||</span>
        <br/>
      </div>
      <div class="lg">
        <span>samyak ced abhyupeyeta tadānaikāntiko bhavet |</span>
        <br/>
        <span>tanmithyābhyupapattau ca pakṣabādhaḥ prasajyate ||</span>
        <br/>
      </div>
      <div class="lg">
        <span>tathā ca baddham uktādivyavasthā na prakalpate |</span>
        <br/>
        <span>tataś ca mokṣayatnasya vaiphalyaṃ vaḥ prasajyate ||</span>
        <br/>
      </div>
      <span class="pb" data-page="170">&lt;pb n="170"&gt;</span>
      <div class="lg">
        <span>vikalpotpadyamānā ca jñānāstitvādidhīr yadi |</span>
        <br/>
        <span>mṛṣeṣṭā, na ca dṛṣṭātra pramāṇāntarato gatiḥ ||</span>
        <br/>
      </div>
      <div class="lg">
        <span>pramāṇābhāvatas tena jñānāstitvādi durlabham |</span>
        <br/>
        <span>sarvaṃ cāpy asmadādīnāṃ mithyā jñānaṃ vikalpanāt ||</span>
        <br/>
      </div>
      <div class="lg">
        <span>sānnidhyaviprakṛṣṭatve sattvāsattve ca durlabhe |</span>
        <br/>
        <span>mithyājñānāviśeṣe 'pi sāṃkhyādiparivarjanāt ||</span>
        <br/>
      </div>
      <div class="lg">
        <span>bauddhadarśana ekasmin pakṣapāto na yujyate |</span>
        <br/>
        <span>mṛṣātvaṃ yadi buddheḥ syād bādhaḥ kiṃ nopalabhyate ||</span>
        <br/>
      </div>
      <div class="lg">
        <span>bādhād vināpi tac cet syād vyavasthā na prakalpate |</span>
        <br/>
        <span>pratiyogini dṛṣṭe ca jāgrajjñāne mṛṣā bhavet ||</span>
        <br/>
      </div>
      <div class="lg">
        <span>svapnādibuddhir asmākaṃ tava bhedo 'pi kiṅkṛtaḥ |</span>
        <br/>
        <span>na cānyat pratiyogyasti jāgrajjñānasya śobhanam ||</span>
        <br/>
      </div>
      <div class="lg">
        <span>yaddarśanena mithyātvaṃ stambhādipratyayo vrajet |</span>
        <br/>
        <span>svapnādipratiyogitvaṃ sarvalokaprasiddhitaḥ ||</span>
        <br/>
      </div>
      <div class="lg">
        <span>tadīyadharmavaidharmyād bādhakapratyayo yathā |</span>
        <br/>
        <span>yogināṃ jāyate buddhir bādhikā pratiyoginī ||</span>
        <br/>
      </div>
      <span class="pb" data-page="171">&lt;pb n="171"&gt;</span>
      <div class="lg">
        <span>jāgratstambhādibuddhīnāṃ tataḥ svapnāditulyatā |</span>
        <br/>
        <span>prāptānāṃ tām avasthāṃ ca sarvaprāṇabhṛtām api ||</span>
        <br/>
      </div>
      <div class="lg">
        <span>bādho 'yaṃ bhavitā tena siddhā sapratiyogitā |</span>
        <br/>
        <span>iha janmani keṣāñ cin na tāvad upalabhyate ||</span>
        <br/>
      </div>
      <div class="lg">
        <span>yogyavasthāgatānāṃ tu na vidmaḥ kiṃ bhaviṣyati |</span>
        <br/>
        <span>yogināṃ cāsmādīyānāṃ tvaduktapratiyoginī ||</span>
        <br/>
      </div>
      <div class="lg">
        <span>tvaduktiviparītā vā bādhabuddhir bhaviṣyati |</span>
        <br/>
        <span>īdṛktve yogibuddhīnāṃ dṛṣṭānto na tavāsti ca ||</span>
        <br/>
      </div>
      <div class="lg">
        <span>dṛṣṭāntas tv asmādīnāṃ yo gṛhītaḥ sa vidyate |</span>
        <br/>
        <span>atha stambhādibuddhīnāṃ vadet sapratiyogitām ||</span>
        <br/>
      </div>
      <div class="lg">
        <span>bādhyatvaṃ cāpi buddhitvān mṛgatṛṣṇādibuddhivat |</span>
        <br/>
        <span>iṣṭaṃ sapratiyogitvaṃ mṛgatṛṣṇādibuddhibhiḥ ||</span>
        <br/>
      </div>
      <span class="pb" data-page="172">&lt;pb n="172"&gt;</span>
      <div class="lg">
        <span>tadātmanā ca bādhyatvaṃ grāhyāntaratayāpi ca |</span>
        <br/>
        <span>bādhakaiś cāpy anekāntaḥ, tadanyatve ca pūrvavat ||</span>
        <br/>
      </div>
      <div class="lg">
        <span>mithyādhīpratiyogitvaṃ svapnādāv iva te bhavet |</span>
        <br/>
        <span>rāgādikṣayayogitvanimittādhigatis tathā ||</span>
        <br/>
      </div>
      <div class="lg">
        <span>yāvān viśeṣa iṣṭaś cet sarvābhāvād viruddhatā |</span>
        <br/>
        <span>mahājanasya vā bādhādivānīmbādhabuddhivat ||</span>
        <br/>
      </div>
      <div class="lg">
        <span>vācyo 'numānabādho vā yadi vā pratisādhanam |</span>
        <br/>
        <span>pūrvasādhanadoṣāś ca sandheyāḥ, tasya cādhunā ||</span>
        <br/>
      </div>
      <div class="lg">
        <span>sādhyābhedād avācyatvād hetor nobhayasiddhatā |</span>
        <br/>
        <span>pratyayatvaṃ ca,   sāmānyaṃ bhinnābhinnaṃ na vidyate ||</span>
        <br/>
      </div>
      <span class="pb" data-page="173">&lt;pb n="173"&gt;</span>
      <div class="lg">
        <span>bhavato 'tyantabhinnaṃ ca matpakṣe 'pi kathañ cana |</span>
        <br/>
        <span>sārūpyānyanivṛttī ca netyetat sādhayiṣyate ||</span>
        <br/>
      </div>
      <div class="lg">
        <span>tasmād dhetur na sāmānyam asti siddhaṃ dvayor api |</span>
        <br/>
        <span>viśeṣayoś ca hetutvaṃ pakṣatattulyasaṃsthayoḥ ||</span>
        <br/>
      </div>
      <div class="lg">
        <span>na syād anvayahīnatvād ataddharmatayāpi ca |</span>
        <br/>
        <span>na cārthahīnā tadbuddhir hetutvena bhaviṣyati ||</span>
        <br/>
      </div>
      <div class="lg">
        <span>āśrayāsiddhitā coktā viśeṣyasyāprasiddhitaḥ |</span>
        <br/>
        <span>tathā hetor viruddhatvaṃ dṛṣṭānte sādhyahīnatā ||</span>
        <br/>
      </div>
      <div class="lg">
        <span>viśeṣaṇāprasiddhatvavikalpenaiva bodhite |</span>
        <br/>
        <span>svapnādipratyaye bāhyaṃ sarvathā na hi neṣyate ||</span>
        <br/>
      </div>
      <div class="lg">
        <span>sarvatrālambanaṃ bāhyaṃ deśakālānyathātmakam |</span>
        <br/>
        <span>janmany ekatra bhinne vā tathā kālāntare 'pi vā ||</span>
        <br/>
      </div>
      <span class="pb" data-page="174">&lt;pb n="174"&gt;</span>
      <div class="lg">
        <span>taddeśo vānyadeśo vā svapnajñānasya gocaraḥ |</span>
        <br/>
        <span>alātacakre 'lātaṃ syāc chīghrabhramaṇasaṃskṛtam ||</span>
        <br/>
      </div>
      <div class="lg">
        <span>gandharvanagare 'bhrāṇi pūrvadṛṣṭaṃ gṛhādi ca |</span>
        <br/>
        <span>pūrvānubhūtatoyaṃ ca raśmitaptoṣaraṃ tathā ||</span>
        <br/>
      </div>
      <div class="lg">
        <span>mṛgatoyasya vijñāne kāraṇatvena kalpyate |</span>
        <br/>
        <span>dravyāntare viṣāṇaṃ ca śaśasyātmā ca kāraṇam ||</span>
        <br/>
      </div>
      <div class="lg">
        <span>śaśaśṛṅgadhiyaḥ, mauṇḍyaṃ niṣedhe śiraso 'sya ca |</span>
        <br/>
        <span>vastvantarair asaṃsṛṣṭaḥ padārthaḥ śūnyatādhiyaḥ ||</span>
        <br/>
      </div>
      <span class="pb" data-page="175">&lt;pb n="175"&gt;</span>
      <div class="lg">
        <span>kāraṇatvaṃ padārthānām asadvākyārthakalpane |</span>
        <br/>
        <span>atyantānanubhūto 'pi baddhyā yo 'rthaḥ prakalpyate ||</span>
        <br/>
      </div>
      <div class="lg">
        <span>tasyotpattau kathañ cit syuḥ pṛthivyādīni kāraṇam |</span>
        <br/>
        <span>eṣa pratyakṣadharmaś ca vartamānārthataiva yā ||</span>
        <br/>
      </div>
      <div class="lg">
        <span>sannikṛṣṭārthavṛttiś ca na tu jñānāntareṣv iyam |</span>
        <br/>
        <span>katham utpādayej jñānaṃ tatrāsaṃścet, kuto nviyam ||</span>
        <br/>
      </div>
      <div class="lg">
        <span>arthasyāvidyamānasya vijñānotpattyaśaktatā |</span>
        <br/>
        <span>bāhyālambanatāyāṃ nau vivādo 'rthasya saṃnidhiḥ ||</span>
        <br/>
      </div>
      <div class="lg">
        <span>yadi nāsti, kim evaṃ syād asmatpakṣanivartanam |</span>
        <br/>
        <span>tasmād yadanyathāsantam anyathā pratipadyate ||</span>
        <br/>
      </div>
      <div class="lg">
        <span>tannirālambanaṃ jñānam,   abhāvālambanaṃ ca tat |</span>
        <br/>
        <span>bhāvāntaram abhāvo 'nyo na kaś cid anirūpaṇāt ||</span>
        <br/>
      </div>
      <span class="pb" data-page="176">&lt;pb n="176"&gt;</span>
      <div class="lg">
        <span>bhavatā dvayamatyetad durnirūpaṃ sahetukam |</span>
        <br/>
        <span>pratijñādoṣavac cāpi yojyā hetor viruddhatā ||</span>
        <br/>
      </div>
      <div class="lg">
        <span>samastavyastadharmādisvarūpādiviparyayāt |</span>
        <br/>
        <span>dṛṣṭāntadoṣāḥ sarve ca yojyāḥ, na hy ekavastuni ||</span>
        <br/>
      </div>
      <span class="pb" data-page="177">&lt;pb n="177"&gt;</span>
      <div class="lg">
        <span>tava sādhyāṃśahetvaṃśavyāptadharmādisambhavaḥ |</span>
        <br/>
        <span>ke cid vaidharmyadṛṣṭānto nāstīty apy anuyuñjate ||</span>
        <br/>
      </div>
      <div class="lg">
        <span>tadabhāvād avṛtteś ca nāsty atrāvasaras tava |</span>
        <br/>
        <span>vidhirūpapratijñāyām etad vaktuṃ hi śakyate ||</span>
        <br/>
      </div>
      <div class="lg">
        <span>tatrāvastuvipakṣe 'pi prayogasya hi sambhavaḥ |</span>
        <br/>
        <span>yasminn anityatā nāsti kāryatāpi na vidyate ||</span>
        <br/>
      </div>
      <div class="lg">
        <span>tasmin, yathā khapuṣpādāv iti śakyaṃ hi bhāṣitum |</span>
        <br/>
        <span>atra tv avastusādhyatvaṃ vastunaś ca vipakṣatā ||</span>
        <br/>
      </div>
      <div class="lg">
        <span>tena syād vyatireko 'sya vācyaḥ,   yaś cāpi darśayet |</span>
        <br/>
        <span>pratiṣedhadvayāt tena vidhir eva pradarśitaḥ ||</span>
        <br/>
      </div>
      <span class="pb" data-page="178">&lt;pb n="178"&gt;</span>
      <div class="lg">
        <span>na ca śakyo vidhir vaktuṃ vastuny asati kena cit |</span>
        <br/>
        <span>evaṃ sthite ca sarvajñaniṣedhādāv iyaṃ gatiḥ ||</span>
        <br/>
      </div>
      <div class="lg">
        <span>pratyakṣāder asāmarthyaṃ tadīyasyāsmadādivat |</span>
        <br/>
        <span>vaidharmyāsambhave 'py etadanye tv āhur adūṣaṇam ||</span>
        <br/>
      </div>
      <div class="lg">
        <span>vinaiva tatprayogeṇa hetur aikāntiko yataḥ |</span>
        <br/>
        <span>sarvathā sadupāyānāṃ vādamārgaḥ pravartate ||</span>
        <br/>
      </div>
      <div class="lg">
        <span>adhikāro 'nupāyatvān na vāde śūnyavādinaḥ |</span>
        <br/>
        <span>nanu sarvaṃ bhavatsiddhaṃ mayedaṃ sādhanaṃ kṛtam ||</span>
        <br/>
      </div>
      <div class="lg">
        <span>kimarthaṃ tadasiddhyā tvaṃ vikalpyātrātthadūṣaṇam |</span>
        <br/>
        <span>vipralipsur ivāhaivaṃ kimarthaṃ nyāyavid bhavān ||</span>
        <br/>
      </div>
      <span class="pb" data-page="179">&lt;pb n="179"&gt;</span>
      <div class="lg">
        <span>nāśrauṣīḥ sādhanatvaṃ kiṃ prasiddhasya dvayor api |</span>
        <br/>
        <span>yo 'pi tāvat parāsiddhaḥ svayaṃ siddho 'bhidhīyate ||</span>
        <br/>
      </div>
      <div class="lg">
        <span>bhavet tatra pratīkāraḥ svato 'siddhe tu kā kriyā |</span>
        <br/>
        <span>taṃ sādhayan virundhyād dhi pūrvābhyupagataṃ naraḥ ||</span>
        <br/>
      </div>
      <div class="lg">
        <span>asādhite tu sādhyo 'rtho na tena pratipadyate |</span>
        <br/>
        <span>parāsiddho na paryāptaḥ pareṣāṃ pratipattaye ||</span>
        <br/>
      </div>
      <div class="lg">
        <span>tenāsādhanatā yuktā, svato 'siddhe tu kiṅkṛtā |</span>
        <br/>
        <span>dvayoḥ siddhasya hetutvaṃ nādṛṣṭāyopadiśyate ||</span>
        <br/>
      </div>
      <div class="lg">
        <span>pratyeṣyanti svasiddhena sādhanena svayaṃ yataḥ |</span>
        <br/>
        <span>vadet katham asiddhaṃ cet, ityanenāpi kiṃ tava ||</span>
        <br/>
      </div>
      <div class="lg">
        <span>gṛhītam agṛhītaṃ vā sādhyaṃ vā sādhanāpi vā |</span>
        <br/>
        <span>mayocyate cet tv asiddhaṃ kiṃ tvaṃ na pratipadyase ||</span>
        <br/>
      </div>
      <div class="lg">
        <span>yatra syāt puruṣādhīnā buddhis tatredam ucyate |</span>
        <br/>
        <span>kuto 'sya pūrvavijñānam ityatretanna yujyate ||</span>
        <br/>
      </div>
      <span class="pb" data-page="180">&lt;pb n="180"&gt;</span>
      <div class="lg">
        <span>yadi caivaṃ bhaved atra pratijñāmātra eva hi |</span>
        <br/>
        <span>maddoṣājñānamātreṇa pratipattir bhavet tava ||</span>
        <br/>
      </div>
      <div class="lg">
        <span>yatas tu sādhanāpekṣā tenāsyaiva pramāṇatā |</span>
        <br/>
        <span>tatsmṛtyutpattimātre tu vākyavyāpāra iṣyate ||</span>
        <br/>
      </div>
      <div class="lg">
        <span>tasmād yathaiva sādhyāṃśavyāptahetunidarśanāt |</span>
        <br/>
        <span>sādhyaṃ gṛhṇan na vaktāram apekṣeta tathā bhavān ||</span>
        <br/>
      </div>
      <div class="lg">
        <span>yac cāpi bhavato jñānaṃ pratyakādiḥ kim atra te |</span>
        <br/>
        <span>matprasiddhāsti yuktir vā sādhyaṃ vātra yathecchasi ||</span>
        <br/>
      </div>
      <div class="lg">
        <span>tasmān na viduṣām etaduttaṃ yujyate yataḥ |</span>
        <br/>
        <span>tava hetur asiddho 'yaṃ mama tena na sādhanam ||</span>
        <br/>
      </div>
      <div class="lg">
        <span>satyaṃ yadi mamaivātra pratipattiḥ phalaṃ bhavet |</span>
        <br/>
        <span>tadā tvadaprasiddhe 'pi hetau māṃ prati hetutā ||</span>
        <br/>
      </div>
      <div class="lg">
        <span>yadā tu jñānamātratvapratipattau bhavān mayā |</span>
        <br/>
        <span>pṛṣṭaḥ ko hetur atreti tadaivaṃ nopapadyate ||</span>
        <br/>
      </div>
      <div class="lg">
        <span>svayaṃ na hy agṛhītena matprasiddhena vā bhavān |</span>
        <br/>
        <span>hetunā sādhyam etat tu pratipannaḥ kathañ cana ||</span>
        <br/>
      </div>
      <span class="pb" data-page="181">&lt;pb n="181"&gt;</span>
      <div class="lg">
        <span>na ca vyāpriyate 'nyatra vacanaṃ prāśnikān prati |</span>
        <br/>
        <span>svaniścayāya yo hetus tasyaiva pratipādanāt ||</span>
        <br/>
      </div>
      <div class="lg">
        <span>matprasiddhatvam etasya kutaś cāvagataṃ tvayā |</span>
        <br/>
        <span>kathaṃ cetthaṃ vivakṣā te svayam artham ajānataḥ ||</span>
        <br/>
      </div>
      <div class="lg">
        <span>mayi jijñāsamāne 'pi buddhipūrvābhidhāyinaḥ |</span>
        <br/>
        <span>iti jñātvā ca vo vṛddhair bhāṣitobhayasiddhatā ||</span>
        <br/>
      </div>
      <div class="lg">
        <span>tena yadvanmamaitena tvamadhitsasi hetunā |</span>
        <br/>
        <span>sādhyajñānam, tathaivāham ajñānaṃ tava dūṣaṇaiḥ ||</span>
        <br/>
      </div>
      <div class="lg">
        <span>yathaiva ca bhavānīdṛk sādhyam uktvāsya sādhanam |</span>
        <br/>
        <span>sādhyānurūpam ajñātvā vihataḥ pratipādanāt ||</span>
        <br/>
      </div>
      <div class="lg">
        <span>tathaiva pratipādyo 'pi tādṛksādhyabubhutsayā |</span>
        <br/>
        <span>manvānaḥ sādhanaṃ duṣṭaṃ tataḥ sādhyaṃ na budhyate ||</span>
        <br/>
      </div>
      <div class="lg">
        <span>saṃvittyā sādhanaṃ matvā tatsadbhāve dṛḍhe sthite |</span>
        <br/>
        <span>sādhyasyāsambhavād eva tvaduktaṃ nāvabudhyate ||</span>
        <br/>
      </div>
      <div class="lg">
        <span>tenāśeyaṃ na kartavyā mohād api mayerite |</span>
        <br/>
        <span>sādhane sādhanaṃ jñātvā para evāvabhotsyate ||</span>
        <br/>
      </div>
      <span class="pb" data-page="182">&lt;pb n="182"&gt;</span>
      <div class="lg">
        <span>vispaṣṭaś cākṣapādokto virodho hetusādhyayoḥ |</span>
        <br/>
        <span>yamadṛṣṭvā parair uktam adūṣaṇam idaṃ kila ||</span>
        <br/>
      </div>
      <div class="lg">
        <span>nanu lokaprasiddhena pūrvam etena hetunā |</span>
        <br/>
        <span>sādhyasiddhir mamāpy āsīt paramārtho 'sya nāstitā ||</span>
        <br/>
      </div>
      <div class="lg">
        <span>yo 'dhunā paramārthena nāstītyevaṃ prakāśate |</span>
        <br/>
        <span>kathaṃ pūrvam asāv āsīd asaṃścet sādhanaṃ katham ||</span>
        <br/>
      </div>
      <div class="lg">
        <span>sādhanaṃ ced avaśyaṃ ca paramārthāstitā bhavet |</span>
        <br/>
        <span>siddhir nāparamārthena paramārthasya yujyate ||</span>
        <br/>
      </div>
      <div class="lg">
        <span>na dṛṣṭā śaśaśṛṅgādeḥ samyagjñānādihetutā |</span>
        <br/>
        <span>bāṣpādināpy adhūmena mithyā vahnyādibodhanam ||</span>
        <br/>
      </div>
      <span class="pb" data-page="183">&lt;pb n="183"&gt;</span>
      <div class="lg">
        <span>tasmād asatyahetor yā paramārthe matis tava |</span>
        <br/>
        <span>sāpy asatyā na satyaṃ hi satyābhāsena gamyate ||</span>
        <br/>
      </div>
      <div class="lg">
        <span>ye 'pi rekhādayo dṛṣṭā varṇānāṃ pratipādakāḥ |</span>
        <br/>
        <span>na te svenāpi rūpeṇa paramārthatvavarjitāḥ ||</span>
        <br/>
      </div>
      <div class="lg">
        <span>varṇātmanā na satyāś cet, sarvabhāveṣv ayaṃ vidhiḥ |</span>
        <br/>
        <span>padārthāntararūpeṇa na satyaṃ kiñ cid iṣyate ||</span>
        <br/>
      </div>
      <div class="lg">
        <span>svarūpe vidyamāne tu yad apy evaṃ prakāśate |</span>
        <br/>
        <span>svarūpābhāvakḷptau tu na satyaṃ nāpy asatyatā ||</span>
        <br/>
      </div>
      <div class="lg">
        <span>hetvādīnāṃ tu bhavataḥ svarūpeṇāpy asatyatā |</span>
        <br/>
        <span>tena bāṣpādivat teṣām upāyatvam, na lekhyavat ||</span>
        <br/>
      </div>
      <span class="pb" data-page="184">&lt;pb n="184"&gt;</span>
      <div class="lg">
        <span>upāyānāṃ svarūpaṃ hi saṃvṛttyātmakam eva naḥ |</span>
        <br/>
        <span>tathā ca satyateṣṭaiva svarūpāsatyatā katham ||</span>
        <br/>
      </div>
      <div class="lg">
        <span>saṃvṛtyā yat svarūpaṃ hi tadvāṅmātranibandhanam |</span>
        <br/>
        <span>hetutvaṃ paramārthasya pratipattuṃ na śaknuyāt ||</span>
        <br/>
      </div>
      <div class="lg">
        <span>paramāthāc ca lokasya na bhede hetur asti te |</span>
        <br/>
        <span>laukikopāyagamyasya kena syāt paramārthatā ||</span>
        <br/>
      </div>
      <div class="lg">
        <span>nanv asty api bāhye 'rthe buddhyārūḍhe na sidhyati |</span>
        <br/>
        <span>vāsanāśabdabhedotthavikalpapravibhāgataḥ ||</span>
        <br/>
      </div>
      <div class="lg">
        <span>nyāyavidbhir idaṃ coktaṃ dharmādau buddhim āśrite |</span>
        <br/>
        <span>vyavahāro 'numānādeḥ kalpyate na bahiḥsthite ||</span>
        <br/>
      </div>
      <span class="pb" data-page="185">&lt;pb n="185"&gt;</span>
      <div class="lg">
        <span>astīdaṃ vacanaṃ teṣām idaṃ tatra parīkṣyatām |</span>
        <br/>
        <span>bhedo 'sataḥ kathaṃ hi syād buddhiśabdayoḥ ||</span>
        <br/>
      </div>
      <div class="lg">
        <span>nirvastuke kathañ cin nu prasavo buddhiśabdayoḥ |</span>
        <br/>
        <span>śabdabhedo 'pi bhavatas tadabhāvān na sidhyati ||</span>
        <br/>
      </div>
      <div class="lg">
        <span>yadi vā vidyamāno 'pi bhedo buddhiprakalpitaḥ |</span>
        <br/>
        <span>sādhyasādhanadharmāder vyavahārāya kalpyate ||</span>
        <br/>
      </div>
      <div class="lg">
        <span>tato bhavatprayukte 'smin sādhane yāvad ucyate |</span>
        <br/>
        <span>sarvatrotpadyate buddhir iti dūṣaṇatā bhavet ||</span>
        <br/>
      </div>
      <div class="lg">
        <span>yaś ca mantras tv ayokto 'yaṃ dharmyādau buddhim āśrite |</span>
        <br/>
        <span>na bāhyāpekṣayā sa syād asiddhyādau mayerite ||</span>
        <br/>
      </div>
      <div class="lg">
        <span>buddhiprakḷptisidhiś ca bhavatāṃ vyavahāriṇam |</span>
        <br/>
        <span>maduktaṃ dūṣaṇaṃ siddhaṃ tvaduktaṃ tu na sādhanam ||</span>
        <br/>
      </div>
      <div class="lg">
        <span>bāhyārthavyavahāritvāj jñānotpāde sthite 'pi naḥ |</span>
        <br/>
        <span>kathañ cin na hi kalpyeta vyavahāro 'rthavarjitaḥ ||</span>
        <br/>
      </div>
      <div class="lg">
        <span>nanu yadvanmayā hetur neṣyate dūṣaṇaṃ tathā |</span>
        <br/>
        <span>tena me dūṣaṇābhāvād aduṣṭaṃ sādhanaṃ bhavet ||</span>
        <br/>
      </div>
      <span class="pb" data-page="186">&lt;pb n="186"&gt;</span>
      <div class="lg">
        <span>nedānīṃ dūṣaṇaiḥ kāryam, sādhanābhāvato yadi |</span>
        <br/>
        <span>tvayaivāsmadabhipretā svapakṣāsiddhir āśritā ||</span>
        <br/>
      </div>
      <div class="lg">
        <span>na cāsti vāsanābhedo nimittāsambhavāt tava |</span>
        <br/>
        <span>jñānabhedo nimittaṃ cet, tasya bhedaḥ kathaṃ punaḥ ||</span>
        <br/>
      </div>
      <div class="lg">
        <span>vāsanābhedataś cet syāt, prāptam anyonyasaṃśrayam |</span>
        <br/>
        <span>svacchasya jñānarūpasya na hi bhedaḥ svato 'sti te ||</span>
        <br/>
      </div>
      <div class="lg">
        <span>pramāṇaṃ vāsanāstitve bhede vāpi na vidyate |</span>
        <br/>
        <span>kuryād grāhakabhedaṃ sā grāhyabhedas tu kiṅkutaḥ ||</span>
        <br/>
      </div>
      <div class="lg">
        <span>saṃvittyā jāyamānā hi smṛtimātraṃ karoty asau |</span>
        <br/>
        <span>kṣaṇikeṣu ca cit teṣu vināśe ca niranvaye ||</span>
        <br/>
      </div>
      <div class="lg">
        <span>vāsyavāsakayoś caivam asāhityān na vāsanā |</span>
        <br/>
        <span>pūrvakṣaṇair anutpanno vāsyate nottaraḥ kṣaṇaḥ ||</span>
        <br/>
      </div>
      <div class="lg">
        <span>uttareṇa vinaṣṭatvān na ca pūrvasya vāsanā |</span>
        <br/>
        <span>sāhitye 'pi tayor naiva sambandho 'stīty avāsanā ||</span>
        <br/>
      </div>
      <span class="pb" data-page="187">&lt;pb n="187"&gt;</span>
      <div class="lg">
        <span>kṣaṇikatvād dvyasyāpi vyāpāro na parasparam |</span>
        <br/>
        <span>vinaśyac ca kathaṃ vastu vāsyate 'nyena naśyatā ||</span>
        <br/>
      </div>
      <div class="lg">
        <span>avasthitā hi vāsyante bhāvābhāvair avasthitaiḥ |</span>
        <br/>
        <span>avasthito hi pūrvasmād bhidyate nottaro yadi ||</span>
        <br/>
      </div>
      <div class="lg">
        <span>pūrvavad vāsanā tatra na syād evāviśeṣataḥ |</span>
        <br/>
        <span>bhaṅgure pūrvasādṛśyād bhinnatvāc cāsti vāsanā ||</span>
        <br/>
      </div>
      <span class="pb" data-page="188">&lt;pb n="188"&gt;</span>
      <div class="lg">
        <span>naitad asty anurūpaṃ tu kṣaṇikatve dhiyāṃ tava |</span>
        <br/>
        <span>pūrvajñānaṃ tv anutpannaṃ kāryaṃ nārabhate kvacit ||</span>
        <br/>
      </div>
      <div class="lg">
        <span>na vinaṣṭaṃ, na tasyāsti niṣpannasya kṣaṇaṃ sthitiḥ |</span>
        <br/>
        <span>tenotpannavinaṣṭatvān nāsty ārambhakṣaṇo 'pi hi ||</span>
        <br/>
      </div>
      <div class="lg">
        <span>niranvayavinaṣṭatvād ānurūpyaṃ kutaḥ punaḥ |</span>
        <br/>
        <span>na tadīyosti kaś cic ca dharma uttarabuddhiṣu ||</span>
        <br/>
      </div>
      <div class="lg">
        <span>samānadharmatāṃ muktvā nānurūpyaṃ ca vidyate |</span>
        <br/>
        <span>yadi syād ānurūpyāc ca vāsanā godhiyo yadā ||</span>
        <br/>
      </div>
      <div class="lg">
        <span>hastibuddhir bhavet tatra vailakṣaṇyān na vāsanā |</span>
        <br/>
        <span>tataḥ paraṃ ca gojñānaṃ nirmūlatvān na sambhavet ||</span>
        <br/>
      </div>
      <div class="lg">
        <span>sarvaṃ vilakṣaṇaṃ jñānaṃ na syād eva vilakṣaṇāt |</span>
        <br/>
        <span>bāhyārthānugrahābhāvāt pārārthyenāvaśīkṛtāḥ ||</span>
        <br/>
      </div>
      <span class="pb" data-page="189">&lt;pb n="189"&gt;</span>
      <div class="lg">
        <span>niranvayavināśinyaḥ kuryuḥ kāryaṃ kathaṃ kramāt |</span>
        <br/>
        <span>vināśe kāraṇasyeṣṭaḥ kāryārambhaś ca nānyathā ||</span>
        <br/>
      </div>
      <div class="lg">
        <span>tataiva jñānanāśena vinaṣṭāḥ sarvavāsanāḥ |</span>
        <br/>
        <span>tena sarvābhya etābhyaḥ sarvākāraṃ yadutthitam ||</span>
        <br/>
      </div>
      <div class="lg">
        <span>jñānam ekakṣaṇenaiva vināśaṃ gantum arhati |</span>
        <br/>
        <span>yady āśrayavināśe 'pi śaktyanāśo 'bhyupeyate ||</span>
        <br/>
      </div>
      <div class="lg">
        <span>kṣaṇikatvaṃ ca hīyeta na cārambho 'nyathā bhavet |</span>
        <br/>
        <span>vāsanānāṃ pravāho 'pi yadi jñānapravāhavat ||</span>
        <br/>
      </div>
      <span class="pb" data-page="190">&lt;pb n="190"&gt;</span>
      <div class="lg">
        <span>vāsanātas tato jñānaṃ na syāt tasmāc ca vāsanā |</span>
        <br/>
        <span>kuryātāṃ tulyam evaite nānyonyaṃ tu kadā cana ||</span>
        <br/>
      </div>
      <div class="lg">
        <span>nānyo vilakṣaṇo hetur yenānyādṛk phalaṃ bhavet |</span>
        <br/>
        <span>tasmāt saṃvṛtisatyaiṣā kalpitā nāsti tattvataḥ ||</span>
        <br/>
      </div>
      <div class="lg">
        <span>na cedṛśena bhavena kāryam utpadyate kva cit |</span>
        <br/>
        <span>yasya tv avasthito jñātā jñānābhyāsena yujyate ||</span>
        <br/>
      </div>
      <div class="lg">
        <span>sa tasya vāsanādhāro vāsanāpi sa eva vā |</span>
        <br/>
        <span>kusume bījapūrāder yallākṣādyupasicyate |</span>
        <br/>
        <span>tadrūpasyaiva saṃkrāntiḥ phale tasya, ity avāsanā ||</span>
        <br/>
      </div>
      <span class="pb" data-page="191">&lt;pb n="191"&gt;</span>
      <div class="lg">
        <span>yuktyānupetām asatīṃ prakalpya yadvāsanām arthanirākriyeyam ||</span>
        <br/>
        <span>āsthānivṛttyarthamavādi bauddhair grāhaṃ gatās tatra kathañ cid anye ||</span>
        <br/>
      </div>
      <div class="lg">
        <span>evam ukte 'numānasya jñānam āśritya dūṣaṇe |</span>
        <br/>
        <span>jñānapravṛttyaśaktyā tu paraḥ pratyavatiṣṭhate ||</span>
        <br/>
      </div>
      <div class="lg">
        <span>yat tāvanmanyamānena pratyakṣaṃ bhavatocyate |</span>
        <br/>
        <span>dūṣaṇaṃ tadvirodhādi tadidānīṃ parīkṣyatām ||</span>
        <br/>
      </div>
      <div class="lg">
        <span>pravartituṃ hi kiṃ śaktaṃ stambhādyarthe bahiḥ sthite |</span>
        <br/>
        <span>atha vātmāṃśa evaitat grāhye kṣīṇaṃ na vastuni ||</span>
        <br/>
      </div>
      <div class="lg">
        <span>tad yady etena bāhyo 'rtho gṛhyate dūṣaṇaṃ tataḥ |</span>
        <br/>
        <span>tvaduktaṃ sarvam ātmāṃśe grāhye tannopapadyate ||</span>
        <br/>
      </div>
      <span class="pb" data-page="192">&lt;pb n="192"&gt;</span>
      <div class="lg">
        <span>tatra tāvad idaṃ siddhaṃ sarvaprāṇabhṛtām api |</span>
        <br/>
        <span>grāhyataṃ nīlapītādidīrghādyākāravastunaḥ ||</span>
        <br/>
      </div>
      <div class="lg">
        <span>na cāpy ākārabhedena jñānajñeyāvadhāraṇā |</span>
        <br/>
        <span>na cānyataradharmatvaṃ vispaṣṭaṃ tatra gṛhyate ||</span>
        <br/>
      </div>
      <div class="lg">
        <span>gṛhyamāṇasya cāstitvaṃ nāgrāhyasyāpramāṇakam |</span>
        <br/>
        <span>tasmād ākāravad vastu grāhyatvād vidyate dhruvam ||</span>
        <br/>
      </div>
      <div class="lg">
        <span>ataḥ parīkṣamāṇānāṃ jñānam ākāravad yadi |</span>
        <br/>
        <span>tanmātre ca pramā kṣīṇā tato nāsty arthakalpanā ||</span>
        <br/>
      </div>
      <div class="lg">
        <span>yadi vākāravattā syād bāhyasyaiveha vastunaḥ |</span>
        <br/>
        <span>tad asti gṛhyamāṇatvāt tatsiddhaivāsti dhīr api ||</span>
        <br/>
      </div>
      <div class="lg">
        <span>kiṃ tāvad atra yuktaṃ syāj jñānam ākāravat,   kutaḥ |</span>
        <br/>
        <span>ekam ākāravad vastu grāhyam ity adhyagīṣmahi ||</span>
        <br/>
      </div>
      <span class="pb" data-page="193">&lt;pb n="193"&gt;</span>
      <div class="lg">
        <span>tad yady ākāravānartho bāhyaḥ kalpyate tasya ca |</span>
        <br/>
        <span>grāhyatvam anyathā na syād iti grāhakakalpanā ||</span>
        <br/>
      </div>
      <div class="lg">
        <span>tenākāravataḥ kḷptād grāhyād ākāravarjitam |</span>
        <br/>
        <span>vastvantaraṃ prakalpyaṃ syād grāhakaṃ niṣpramāṇakam ||</span>
        <br/>
      </div>
      <div class="lg">
        <span>tasyākalpanam icchaṃś ced arthe grāhakatāṃ vadeḥ |</span>
        <br/>
        <span>saṃjñāmātre visaṃvadaḥ sidddhā tv ekārthakalpanā ||</span>
        <br/>
      </div>
      <div class="lg">
        <span>grāhyagrāhakayor aikyaṃ sarvathā pratipādyate |</span>
        <br/>
        <span>bāhyābhyantararūpaś ca parikalpyo mṛṣeṣyate ||</span>
        <br/>
      </div>
      <span class="pb" data-page="194">&lt;pb n="194"&gt;</span>
      <div class="lg">
        <span>matpakṣe yady api svaccho jñānātmā paramārthataḥ |</span>
        <br/>
        <span>tathāpy anādau saṃsāre pūrvajñānaprasūtibhiḥ ||</span>
        <br/>
      </div>
      <div class="lg">
        <span>citrābhiś citrahetutvād vāsanābhir upaplavāt |</span>
        <br/>
        <span>svānurūpyeṇa nīlādi grāhyagrāhakarūṣitam ||</span>
        <br/>
      </div>
      <div class="lg">
        <span>pravibhaktam ivotpannaṃ nānyam artham apekṣate |</span>
        <br/>
        <span>anyonyahetutā caiva jñānaśaktyor anādikā ||</span>
        <br/>
      </div>
      <div class="lg">
        <span>anekakalpanāyāś ca jyāyasī hy ekakalpanā |</span>
        <br/>
        <span>śaktimātrasya bhedaś ca vastubhedād viśiṣyate ||</span>
        <br/>
      </div>
      <span class="pb" data-page="195">&lt;pb n="195"&gt;</span>
      <div class="lg">
        <span>tasmād ubhayasiddhatvāj jñānasyākārakalpanā |</span>
        <br/>
        <span>jyāyasī, bhavatas tv arthaṃ kalpayitvā bhaved iyam ||</span>
        <br/>
      </div>
      <div class="lg">
        <span>tadasiddhāvaśaktatvāt, tenaivaṃ viprakṛṣṭatā |</span>
        <br/>
        <span>pratyāsannaṃ ca,   sambaddhaṃ grāhyaṃ mama bhaviṣyati ||</span>
        <br/>
      </div>
      <span class="pb" data-page="196">&lt;pb n="196"&gt;</span>
      <div class="lg">
        <span>itaś cākāravajjñānam, yasmāt tadvat prakāśakam |</span>
        <br/>
        <span>svayamprakāśahīnasya bāhyasyopāsanaṃ matam ||</span>
        <br/>
      </div>
      <span class="pb" data-page="197">&lt;pb n="197"&gt;</span>
      <div class="lg">
        <span>na cāgrhīte jñānākhye prakāśyo 'rtho 'vadhāryate |</span>
        <br/>
        <span>tadadhīnaprakāśatvād dīpābhāse yathā ghaṭaḥ ||</span>
        <br/>
      </div>
      <div class="lg">
        <span>utpanneṣv api cārtheṣu prakāśābhāvataḥ kva cit |</span>
        <br/>
        <span>pratibandhakayogād vā saṃvittir nopajāyate ||</span>
        <br/>
      </div>
      <div class="lg">
        <span>jñānasyotpadyamānasya pratibandho na kaś cana |</span>
        <br/>
        <span>na cāprakāśarūpatvaṃ yenāsyāgrahaṇaṃ bhavet ||</span>
        <br/>
      </div>
      <div class="lg">
        <span>prāk cārthagrahaṇādiṣṭā tasyotpattis tadaiva ca |</span>
        <br/>
        <span>saṃvedanaṃ bhaved asya, na cet kālāntare 'pi na ||</span>
        <br/>
      </div>
      <div class="lg">
        <span>kiṃ hi tasya bhaved ūrdhvaṃ prāk ca nāsīn na yena tat |</span>
        <br/>
        <span>pūrvaṃ gṛhītaṃ paścāt ca gṛhītam iti bhāṣyate ||</span>
        <br/>
      </div>
      <div class="lg">
        <span>jñānāntarasya cotpattiṃ prakāśo na pratīkṣate |</span>
        <br/>
        <span>tasya tasyāpi cānyena saṃvittāvasthitir bhavet ||</span>
        <br/>
      </div>
      <span class="pb" data-page="198">&lt;pb n="198"&gt;</span>
      <div class="lg">
        <span>jñānapṛṣṭena yo 'py ūrdhvam arthābhāve 'pi |</span>
        <br/>
        <span>parāmarśo 'rthorūpasya sa kathaṃ vopapadyate ||</span>
        <br/>
      </div>
      <div class="lg">
        <span>tadrūpamārthamālikhya yadi dhīrnopajāyate |</span>
        <br/>
        <span>bhūtakāle ca yadyarthas tatpūrvaṃ nopalakṣitaḥ ||</span>
        <br/>
      </div>
      <div class="lg">
        <span>vaktāraś cāpi dṛśyante varttamānārthabuddhiṣu |</span>
        <br/>
        <span>nīlo 'rtho 'yaṃ yato me 'tra tadrūpā jāyate matiḥ ||</span>
        <br/>
      </div>
      <div class="lg">
        <span>tasmāt pūrvagṛhītāsu buddhiṣv arthopalmbhanam |</span>
        <br/>
        <span>na copalabdhir astīhi nirākārāsu buddhiṣu ||</span>
        <br/>
      </div>
      <div class="lg">
        <span>vivekabuddhyabhāvāc ca, sākārasya ca darśanāt |</span>
        <br/>
        <span>ākāravattayā bodho jñānasyaiva prasajyate ||</span>
        <br/>
      </div>
      <div class="lg">
        <span>na hy evaṃ kalpanā śakyā nirākārād ito matiḥ |</span>
        <br/>
        <span>gṛhyate 'rthas tataḥ paścāt sākāraḥ sampratīyate ||</span>
        <br/>
      </div>
      <span class="pb" data-page="199">&lt;pb n="199"&gt;</span>
      <div class="lg">
        <span>ākāravattvabhedo hi jñātvā śakyeta bhāṣitum |</span>
        <br/>
        <span>prāgbuddhigrahaṇād arthe saṃvittir neti sādhitam ||</span>
        <br/>
      </div>
      <div class="lg">
        <span>na cārthākāra evāyaṃ jñānārūḍhaḥ pratīyate |</span>
        <br/>
        <span>na hi so 'ntaḥpraveśāya paryāpto nārthahānaye ||</span>
        <br/>
      </div>
      <div class="lg">
        <span>itthambhāve pramāṇaṃ ca tasya vaktuṃ na śakyate |</span>
        <br/>
        <span>tadīyapratibimbatvam etasmād eva neṣyate ||</span>
        <br/>
      </div>
      <div class="lg">
        <span>niścandre bimbarūpaṃ hi dṛṣṭaṃ yena divā jalam |</span>
        <br/>
        <span>sa rātrau khe ca taṃ dṛṣṭvā jānāti pratibimbatām ||</span>
        <br/>
      </div>
      <div class="lg">
        <span>vijñāne na kadā cit tu prāṅ nirākāradarśanam |</span>
        <br/>
        <span>bāhye vākāravattādhīr yenaivaṃ kalpanā bhavet ||</span>
        <br/>
      </div>
      <div class="lg">
        <span>śabdagandharasānāṃ ca kīdṛśī pratibimbatā |</span>
        <br/>
        <span>jñāne ca gṛhyamāṇasya kathaṃ syād arthadharmatā ||</span>
        <br/>
      </div>
      <div class="lg">
        <span>bāhyābhyantaradeśatvān na cārthajñānayor mithaḥ |</span>
        <br/>
        <span>samparko 'sti yato mohādavivekamatir bhavet ||</span>
        <br/>
      </div>
      <span class="pb" data-page="200">&lt;pb n="200"&gt;</span>
      <div class="lg">
        <span>asammūḍhasya cādṛṣṭe na sammohaprakalpanā |</span>
        <br/>
        <span>kalpyamāne 'tha vāpy evaṃ tad dvayor avatiṣṭhate ||</span>
        <br/>
      </div>
      <div class="lg">
        <span>saṃsargadhama ākāras tasmād eva na yujyate |</span>
        <br/>
        <span>deśabhedād asaṃsargaḥ, mūrāmūrtatayā tathā ||</span>
        <br/>
      </div>
      <div class="lg">
        <span>tailokyena prasaṅgāc ca saṃsargo naikakālatā |</span>
        <br/>
        <span>na cāpy ārjavataḥ sthānaṃ jñāne nārthasya vidyate ||</span>
        <br/>
      </div>
      <div class="lg">
        <span>sarvathā kalpanāyāṃ ca cakṣuṣāpi rasādayaḥ |</span>
        <br/>
        <span>gṛhyeran sarvabhāvānāmaṇvākārāś ca tadgatāḥ ||</span>
        <br/>
      </div>
      <div class="lg">
        <span>na cāpi viṣayatvena sthāne saṃsargakalpanā |</span>
        <br/>
        <span>viṣayatvaṃ hi kīdṛk syāt prāgākāropalambhanāt ||</span>
        <br/>
      </div>
      <span class="pb" data-page="201">&lt;pb n="201"&gt;</span>
      <div class="lg">
        <span>na hy asañcetito bhāvo viṣayatvena kalpyate |</span>
        <br/>
        <span>viṣayatvāt tadākāra ākārād viṣayaś ca saḥ ||</span>
        <br/>
      </div>
      <div class="lg">
        <span>dvayor ākāranirmuktaṃ sattvaṃ saṃsṛṣṭatā tathā |</span>
        <br/>
        <span>svarūpataḥ paricchidya vaktum ityādi yujyate ||</span>
        <br/>
      </div>
      <div class="lg">
        <span>na cāpy asyeha sadbhāvaḥ prāg gṛhīto na copari |</span>
        <br/>
        <span>na hy ākāravinirmuktaṃ grāhyam astīti bhāṣitam ||</span>
        <br/>
      </div>
      <div class="lg">
        <span>tasmād arthena saṃsargo niṣpramāṇaka eva te |</span>
        <br/>
        <span>jñānavaicitryasiddhyarthaṃ na cāstyarthasya kalpanā ||</span>
        <br/>
      </div>
      <div class="lg">
        <span>tadadhīnaṃ hi vaicitryaṃ kva dṛṣṭaṃ yena kalpyate |</span>
        <br/>
        <span>nirākāreṇa cotpattir vaicitryākārayoḥ katham ||</span>
        <br/>
      </div>
      <span class="pb" data-page="202">&lt;pb n="202"&gt;</span>
      <div class="lg">
        <span>nirākārāc ca viṣayād buddhyākāro 'tivismayaḥ |</span>
        <br/>
        <span>smṛtisvapnādibodhe ca syād anākāratā tava ||</span>
        <br/>
      </div>
      <div class="lg">
        <span>na hi tatrārthasaṃsargaḥ kevalā vāsanaiva tu |</span>
        <br/>
        <span>hetutvenopapanneti saiva jāgraddhiyām api ||</span>
        <br/>
      </div>
      <div class="lg">
        <span>anvayavyatirekābhyām evaṃ jñānasya gamyate |</span>
        <br/>
        <span>na hi bāhyasya jñānāpeto nidarśyate ||</span>
        <br/>
      </div>
      <div class="lg">
        <span>bāhyāpeto mayā yadvat,   tasmāt saṃsargavāgiyam |</span>
        <br/>
        <span>nirākāre 'pi vijñāne vāsanāsv eva yujyate ||</span>
        <br/>
      </div>
      <span class="pb" data-page="203">&lt;pb n="203"&gt;</span>
      <div class="lg">
        <span>dvayor apy eka ākāra ityetasyāpramāṇatā |</span>
        <br/>
        <span>deśabhedād asaṃsargaḥ, dvayoś cānavadhāraṇāt ||</span>
        <br/>
      </div>
      <div class="lg">
        <span>evam evārthabuddhyoḥ syāt sādṛśyān nāvibhaktatā |</span>
        <br/>
        <span>bhede jñāte hi sādṛśyaṃ nājñāte syāt khapuṣpavat ||</span>
        <br/>
      </div>
      <div class="lg">
        <span>tathā dvicandramāyādāv anyathārthe vyavasthite |</span>
        <br/>
        <span>yā syād ākārasaṃvittir nāsāv arthanibandhanā ||</span>
        <br/>
      </div>
      <div class="lg">
        <span>nakṣatraṃ tārakā tiṣyo dārā ityevamādiṣu |</span>
        <br/>
        <span>naikatrārthe viruddhatvāl liṅgānekatvasambhavaḥ ||</span>
        <br/>
      </div>
      <span class="pb" data-page="204">&lt;pb n="204"&gt;</span>
      <div class="lg">
        <span>parivrāṭkāmukaśunāṃ kuṇapādimatis tathā |</span>
        <br/>
        <span>dīrghahrasvatvabuddhiś ca hy ekasminn apy apekṣayā ||</span>
        <br/>
      </div>
      <div class="lg">
        <span>ghaṭatvāt pārthavadravyaprameyādimatis tathā |</span>
        <br/>
        <span>yugapadgrāhakāṇāṃ ca na syād aikātmyavattayā ||</span>
        <br/>
      </div>
      <div class="lg">
        <span>nārthe hy ekatra yugapad viruddhākārasambhavaḥ |</span>
        <br/>
        <span>pratyayānāṃ tu bhinnatvād bhavec chaktyanusārataḥ ||</span>
        <br/>
      </div>
      <div class="lg">
        <span>nirapekṣaṃ svarūpeṇa tasmāj jñānaṃ yadākṛti |</span>
        <br/>
        <span>tathārtho na yathārthaṃ tu jñānam utpadyate kva cit ||</span>
        <br/>
      </div>
      <div class="lg">
        <span>itthaṃ vijñānatantratve ko nv arthaṃ kalpayiṣyati |</span>
        <br/>
        <span>dhīranāropitākārā svātmany evopayokṣyate ||</span>
        <br/>
      </div>
      <span class="pb" data-page="205">&lt;pb n="205"&gt;</span>
      <div class="lg">
        <span>naitad asti, tvayaikaṃ hi grāhyaṃ grāhakam iṣyate |</span>
        <br/>
        <span>na caikasyaivam ātmatve dṛṣṭāntaḥ kaścid asti te ||</span>
        <br/>
      </div>
      <div class="lg">
        <span>agnyādayo ghaṭādīnāṃ prasiddhā ye prakāśakāḥ |</span>
        <br/>
        <span>na te prakāśyarūpā hi prakāśasya, anapekṣaṇāt ||</span>
        <br/>
      </div>
      <div class="lg">
        <span>grāhyatvaṃ tu yadā teṣāṃ tadākṣaṃ grāhakaṃ matam |</span>
        <br/>
        <span>akṣagrahaṇakāle tu grāhikā dhīr bhaviṣyati ||</span>
        <br/>
      </div>
      <div class="lg">
        <span>tasyāṃ tu gṛhyamāṇāyām anyā dhīr grāhikeṣyate |</span>
        <br/>
        <span>nanv ātmā grāhako grāhyo bhavatābhyupagamyate ||</span>
        <br/>
      </div>
      <span class="pb" data-page="206">&lt;pb n="206"&gt;</span>
      <div class="lg">
        <span>kathañcid dharmarūpeṇa bhinnatvāt pratyayasya tat |</span>
        <br/>
        <span>grāhakatvaṃ bhavet tatra grāhyaṃ dravyādi cātmanaḥ ||</span>
        <br/>
      </div>
      <div class="lg">
        <span>yas tu nātyantabhedo 'tra kva vāsāv iṣyate mayā |</span>
        <br/>
        <span>pratyāsattinimittā tu pratyagātmapravarttitā ||</span>
        <br/>
      </div>
      <div class="lg">
        <span>asmatprayogasambhinnā jñānasyaiva tu kartari |</span>
        <br/>
        <span>bhavantī tatra saṃvittir yujyetāpy ātmakartṛkā ||</span>
        <br/>
      </div>
      <div class="lg">
        <span>na cātra karaṇajñānagrāhakākāravedanam |</span>
        <br/>
        <span>grāhyatvaṃ yena buddheḥ syād abhinnatve 'pi pūrvavat ||</span>
        <br/>
      </div>
      <span class="pb" data-page="207">&lt;pb n="207"&gt;</span>
      <div class="lg">
        <span>anyarūpāpi saṃvittir yady anyaviṣayeṣyate |</span>
        <br/>
        <span>jñānākārāpi saṃvittiḥ kasmān nārthasya kalpyate ||</span>
        <br/>
      </div>
      <div class="lg">
        <span>abhinnatvaṃ yadā ceṣṭaṃ grāhyagrāhakavastunoḥ |</span>
        <br/>
        <span>tadānyatarasaṃvittau dvyākāraṃ grahaṇaṃ bhavet ||</span>
        <br/>
      </div>
      <div class="lg">
        <span>yadā tu grāhyam ākāraṃ nīlādi pratipadyate |</span>
        <br/>
        <span>na tadā grāhakākārā saṃvittir dṛśyate kva cit ||</span>
        <br/>
      </div>
      <div class="lg">
        <span>tasmād abhinnatā cet syāt tasyāpy anubhavo bhavet |</span>
        <br/>
        <span>grāhyo vā nānubhūyeta grāhakānanubhūtivat ||</span>
        <br/>
      </div>
      <div class="lg">
        <span>grāhakagrahaṇe 'py evaṃ grāhyasaṃvedanaṃ bhavet |</span>
        <br/>
        <span>śuddham eva nirākāraṃ grāhakaṃ saṃvidasti hi ||</span>
        <br/>
      </div>
      <div class="lg">
        <span>grāhyād abhinnatāyā ca sā saṃvittir na yujyate |</span>
        <br/>
        <span>grāhako vā na gṛhyeta tadgrāhyānanubhūtivat ||</span>
        <br/>
      </div>
      <div class="lg">
        <span>yathāvad grāhyasaṃvittau grāhakagrahaṇe 'pi vā |</span>
        <br/>
        <span>grāhyagrāhakasaṃvittir nāsty eva syād dvayor api ||</span>
        <br/>
      </div>
      <span class="pb" data-page="208">&lt;pb n="208"&gt;</span>
      <div class="lg">
        <span>sa bahirdeśasambaddhaḥ ity anena nirūpyate |</span>
        <br/>
        <span>grāhyākārasya saṃvittir grāhakānubhavād ṛte ||</span>
        <br/>
      </div>
      <div class="lg">
        <span>paraṃ prati hi sādhyatvad arthasyākārasiddhaye |</span>
        <br/>
        <span>bahirdeśena sambandho na hetutvāya kalpate ||</span>
        <br/>
      </div>
      <div class="lg">
        <span>tasmād bahir itīhedaṃ niṣkṛṣṭaṃ grāhakāṃśataḥ |</span>
        <br/>
        <span>saṃvedyaṃ nīlapītādi pratyakṣāder udāhṛtam ||</span>
        <br/>
      </div>
      <div class="lg">
        <span>na pūrvaṃ jñāyate buddhir ityatraitad vadiṣyate |</span>
        <br/>
        <span>grāhakasyaiva saṃvittir lakṣyate grahaṇe kva cit ||</span>
        <br/>
      </div>
      <div class="lg">
        <span>na smarāmi mayā ko 'pi gṛhīto 'rthas tadeti hi |</span>
        <br/>
        <span>smaranti grāhakotpādagrāhyarūpavivarjitam ||</span>
        <br/>
      </div>
      <div class="lg">
        <span>tasmād abhinnatāyāṃ ca grāhye 'pi smaraṇaṃ bhavet |</span>
        <br/>
        <span>grāhakasmṛtinirbhāsāt tatrāpy eṣaiva gṛhyate ||</span>
        <br/>
      </div>
      <div class="lg">
        <span>tadatyantāvinābhāvān naikākāraṃ hi jāyate |</span>
        <br/>
        <span>anvayavyatirekābhyāṃ siddhaivaṃ bhinnatā tayoḥ ||</span>
        <br/>
      </div>
      <span class="pb" data-page="209">&lt;pb n="209"&gt;</span>
      <div class="lg">
        <span>grāhyāṃśo grāhakāṃśena gṛhyate, grāhakaḥ punaḥ |</span>
        <br/>
        <span>gṛhyeteti na vaktavyam, grāhakāntaravarjanāt ||</span>
        <br/>
      </div>
      <div class="lg">
        <span>grāhyāṃśenāpy aśaktatvān na tasya grahaṇaṃ bhavet |</span>
        <br/>
        <span>grāhakatvena caitasya hīyetaiva dvirūpatā ||</span>
        <br/>
      </div>
      <div class="lg">
        <span>grāhake gṛhyamāṇe ca grāhyamātraprasañjanam |</span>
        <br/>
        <span>na syād ākāra ekaś ced itarasyāpi nāstitā ||</span>
        <br/>
      </div>
      <div class="lg">
        <span>udbhavābhibhavābhyāṃ ca grāhyāgrāhyatvadarśanam |</span>
        <br/>
        <span>yathā dīpaprabhādīnāṃ rūpamātropalambhanam ||</span>
        <br/>
      </div>
      <div class="lg">
        <span>divā cāgneḥ samīpasthaiḥ sparśa evopalabhyate |</span>
        <br/>
        <span>gandhavad dravyavṛttau ca gandhasyaivopalambhanam ||</span>
        <br/>
      </div>
      <div class="lg">
        <span>na guṇāntarasaṃvittir yathātrābhibhavāt, tathā |</span>
        <br/>
        <span>nākārāntarasaṃvittir grāhyagrāhakabuddhiṣu ||</span>
        <br/>
      </div>
      <span class="pb" data-page="210">&lt;pb n="210"&gt;</span>
      <div class="lg">
        <span>grāhyād ananyabhūto 'pi kaś cin naivopalabhyate |</span>
        <br/>
        <span>nityānityādayo dharmāḥ śabdādigrahaṇe yathā ||</span>
        <br/>
      </div>
      <div class="lg">
        <span>abhedaṃ vābhyupetyāyaṃ prasaṅgo yadi gīyate |</span>
        <br/>
        <span>ekasmin gṛhyamāṇe 'śe na gṛhyetāparaḥ katham ||</span>
        <br/>
      </div>
      <div class="lg">
        <span>tasmād yat syād yadā yogyaṃ tasyaiva grahaṇaṃ tadā |</span>
        <br/>
        <span>dvayaṃ ca tvadupanyastaṃ śaktyabhāvān na gṛhyate ||</span>
        <br/>
      </div>
      <div class="lg">
        <span>kuto 'yam ekavastutve yogyāyogyatvasambhavaḥ |</span>
        <br/>
        <span>udbhavābhibhavātmatvaṃ kathaṃ caikasya kalpitam ||</span>
        <br/>
      </div>
      <div class="lg">
        <span>ekāṃśābhibhave ca syād itarābhibhavo 'pi te |</span>
        <br/>
        <span>tathā tasyābhibhūtatvād grāhyatvaṃ na ca yujyate ||</span>
        <br/>
      </div>
      <div class="lg">
        <span>ayogyatā vikalpyaivam, dṛṣṭāntā ye 'tra kīrtitāḥ |</span>
        <br/>
        <span>rūpādibhedāt tatra syād udbhavābhibhavādyapi ||</span>
        <br/>
      </div>
      <div class="lg">
        <span>yadāpy ekāntato bhedo rūpāder na parasparam |</span>
        <br/>
        <span>tadāpi dravyarūpasya pariṇāmas tathā tathā ||</span>
        <br/>
      </div>
      <span class="pb" data-page="211">&lt;pb n="211"&gt;</span>
      <div class="lg">
        <span>abhinnatve 'pi na grāhyam iti yac cābravīd bhavān |</span>
        <br/>
        <span>kṛtakatvādidharmāṇāṃ dhībhede 'nanyatā katham ||</span>
        <br/>
      </div>
      <div class="lg">
        <span>na hy anyatpratyayād asti bhinnād grāhyasya bhedakam |</span>
        <br/>
        <span>na ceyattaiva bhedasya deśato mūrtito 'pi vā ||</span>
        <br/>
      </div>
      <div class="lg">
        <span>kāraṇānāṃ hi sambandhaḥ kāryaiḥ kṛtakocyate |</span>
        <br/>
        <span>vibhāgo 'vayavānāṃ ca bhavet kva cid anityatā ||</span>
        <br/>
      </div>
      <div class="lg">
        <span>buddhyāder ātmarūpādisthānaṃ nāśitvam ucyate |</span>
        <br/>
        <span>nityatvaṃ sarvadā sattā, vastutvaṃ saiva kīrtyate ||</span>
        <br/>
      </div>
      <div class="lg">
        <span>pramāṇajñānasambandhaḥ prameyajñeyatocyate |</span>
        <br/>
        <span>sarvatra cātra bhinnatvam asti kena cid ātmanā ||</span>
        <br/>
      </div>
      <span class="pb" data-page="212">&lt;pb n="212"&gt;</span>
      <div class="lg">
        <span>tasmād yathaiva rūpāder deśabhedādibhir vinā |</span>
        <br/>
        <span>buddhibhedena bhedo 'sti tathaivātra pratīyatām ||</span>
        <br/>
      </div>
      <div class="lg">
        <span>atyantabhinnatāsmābhir naiva kasya cid iṣyate |</span>
        <br/>
        <span>sarvaṃ hi vasturūpeṇa bhidyate na parasparam ||</span>
        <br/>
      </div>
      <div class="lg">
        <span>sarvaṃ ca kṛtakatvādi kriyāhetvādyapekṣayā |</span>
        <br/>
        <span>gṛhyate tadasaṃvittāvabhede 'pi na gṛhyate ||</span>
        <br/>
      </div>
      <div class="lg">
        <span>jñāne naivaṃvidho bhedo nāpekṣānyatra vidyate |</span>
        <br/>
        <span>paraspareṇa cāpekṣā syāc cet, sannihitaś ca saḥ ||</span>
        <br/>
      </div>
      <div class="lg">
        <span>nanu grāhakam ityevaṃ grāhyam ity api vā matiḥ |</span>
        <br/>
        <span>nīlādigrahaṇe nāstīty apekṣā katham ucyate ||</span>
        <br/>
      </div>
      <span class="pb" data-page="213">&lt;pb n="213"&gt;</span>
      <div class="lg">
        <span>mā bhūd evaṃ tathāpy atra dvyākāre grahaṇaṃ bhavet |</span>
        <br/>
        <span>evaṃ cāgṛhyamāṇe vā jñāne dvyākāratā katham ||</span>
        <br/>
      </div>
      <div class="lg">
        <span>uttarottaravijñānaviśeṣād yā prakalpyate |</span>
        <br/>
        <span>grāhakākārasaṃvittiḥ smaraṇāc cānumānikī ||</span>
        <br/>
      </div>
      <div class="lg">
        <span>ekākāraṃ kila jñānaṃ prathamaṃ yadi kalpyate |</span>
        <br/>
        <span>tatas tadviṣayāpy anyā tadrūpaiva matir bhavet ||</span>
        <br/>
      </div>
      <div class="lg">
        <span>ghaṭavijñānatajjñānaviśeṣo 'to na sidhyati |</span>
        <br/>
        <span>grāhakākārasaṃvittau tv ākārapracayo bhavet ||</span>
        <br/>
      </div>
      <div class="lg">
        <span>jāyate pūrvavijñānaṃ dvyākāraṃ yatra tat punaḥ |</span>
        <br/>
        <span>tasyātmīyaś ca pūrvau ca viṣayasthāvupaplutau ||</span>
        <br/>
      </div>
      <span class="pb" data-page="214">&lt;pb n="214"&gt;</span>
      <div class="lg">
        <span>preṣv ākāravṛddhyaivaṃ pūrvebhyo bhinnatā, tathā |</span>
        <br/>
        <span>grāhyavat smaraṇāt paścāt saṃvittau grāhakaḥ purā ||</span>
        <br/>
      </div>
      <div class="lg">
        <span>na tāvad evamākārān paśyāmaḥ pracayānvitān |</span>
        <br/>
        <span>viṣayavyapadeśāc ca narte jñānanirūpaṇam ||</span>
        <br/>
      </div>
      <div class="lg">
        <span>tasmāj jñānātmanaikatve grāhyabhedanibandhaḥ |</span>
        <br/>
        <span>saṃvittibhedaḥ siddho 'tra kimākārāntareṇa naḥ ||</span>
        <br/>
      </div>
      <div class="lg">
        <span>nirākāratasāmye 'pi yathākāravatāṃ dhruvam |</span>
        <br/>
        <span>bhedaḥ svābhāvikas tadvajjñānānāṃ kiṃ na sidhyati ||</span>
        <br/>
      </div>
      <span class="pb" data-page="215">&lt;pb n="215"&gt;</span>
      <div class="lg">
        <span>smṛter uttarakālaṃ cetyetanmithyaiva gīyate |</span>
        <br/>
        <span>tadaiva hy asya saṃvittir arthāpattyopajāyate ||</span>
        <br/>
      </div>
      <div class="lg">
        <span>gṛhītam eva yac coktaṃ tadabhedāt, na tad, yataḥ |</span>
        <br/>
        <span>nāsmabhir vākyavṛttes tvaṃ nimittam anuyujyase ||</span>
        <br/>
      </div>
      <div class="lg">
        <span>grāhyagrāhakataivāsya kena cin nopalabhyate |</span>
        <br/>
        <span>pratyakṣajñānapakṣe ca naiṣā syād ānumānikī ||</span>
        <br/>
      </div>
      <div class="lg">
        <span>ekākāre ca vijñāne yady anyo 'py atra kalpyate |</span>
        <br/>
        <span>sahasrākārataikasya kasmān na parikalpyate ||</span>
        <br/>
      </div>
      <div class="lg">
        <span>grāhyagrāhakayor bhedo nanv asty eva parasparam |</span>
        <br/>
        <span>siddho naḥ pakṣa evaṃ syāt,   na, jñānatvād abhedataḥ ||</span>
        <br/>
      </div>
      <span class="pb" data-page="216">&lt;pb n="216"&gt;</span>
      <div class="lg">
        <span>bhinnābhinnatvam ekasya kuto 'tra parikalpitam |</span>
        <br/>
        <span>tvayā sāṃkhyamatenaivam uktvā buddhasya śāsanam ||</span>
        <br/>
      </div>
      <div class="lg">
        <span>ekaṃ ced grāhakaṃ grāhyaṃ kuto bhinnatvavāgiyam |</span>
        <br/>
        <span>bhinnaṃ cet katham ucyeta tasyaikatvaṃ punas tvayā ||</span>
        <br/>
      </div>
      <div class="lg">
        <span>ekajñānād ananyatvād grāhyagrāhakayor mithaḥ |</span>
        <br/>
        <span>ekatvena bhavej jñānaṃ grāhyaṃ grākam eva vā ||</span>
        <br/>
      </div>
      <div class="lg">
        <span>tatra cānyatarāpāye dvitīyāpāyataḥ punaḥ |</span>
        <br/>
        <span>jñānasyāṃśadvayāsattvān naiḥsvābhāvyād abhāvatā ||</span>
        <br/>
      </div>
      <div class="lg">
        <span>bhinnābhyāṃ vāpy abhinnatvād bhedo jñānātmano bhavet |</span>
        <br/>
        <span>tatsvātmanaḥ, tataś caivaṃ siddhaṃ vastudvayaṃ hi naḥ ||</span>
        <br/>
      </div>
      <div class="lg">
        <span>tayoś ca yadi saṃjñeyaṃ jñānam ity astv arthāpi vā |</span>
        <br/>
        <span>jñānaṃ jñāyata ityartho dhīrbhāve karaṇe 'pi vā ||</span>
        <br/>
      </div>
      <div class="lg">
        <span>sarvathā vastubhedo naḥ siddhaḥ śabdo yathāruci |</span>
        <br/>
        <span>pravartatāṃ na nas tatra kācid vipratipannatā ||</span>
        <br/>
      </div>
      <span class="pb" data-page="217">&lt;pb n="217"&gt;</span>
      <div class="lg">
        <span>atha saty api bhinnatve grāhyaṃ jñānāntaraṃ bhavet |</span>
        <br/>
        <span>jñānatve tasya kā yuktiḥ, pūrvoktā yadi seṣyate ||</span>
        <br/>
      </div>
      <div class="lg">
        <span>jñānaṃ jñānam itīdaṃ tu na dvayor anuvartate |</span>
        <br/>
        <span>vyatiriktaṃ ca sāmānyaṃ tvayā nābhyupagamyate ||</span>
        <br/>
      </div>
      <div class="lg">
        <span>vyatireke tayor jñānān na jñānātmakatā bhavet |</span>
        <br/>
        <span>tadrūparahitatve ca jñānābhāvaḥ prasajyate ||</span>
        <br/>
      </div>
      <div class="lg">
        <span>tābhyāṃ ca tasya sambandhe pratyekaṃ vyatiṣajya ca |</span>
        <br/>
        <span>bhedasāvayavatvādi doṣo vaiśeṣikādivat ||</span>
        <br/>
      </div>
      <div class="lg">
        <span>yathā hi teṣāṃ jātyādau doṣā hy uktāḥ parair amī |</span>
        <br/>
        <span>tathaivaiṣāṃ prasajyante bhinnābhinnārthasaṅgatau ||</span>
        <br/>
      </div>
      <div class="lg">
        <span>tābhyām avyatireke vā bhedaḥ pūrvokta eva te |</span>
        <br/>
        <span>sādṛśyāpohasāmānyakalpanā vārayiṣyate ||</span>
        <br/>
      </div>
      <span class="pb" data-page="218">&lt;pb n="218"&gt;</span>
      <div class="lg">
        <span>vastvantarasya cābhāvāt tvayāpoho 'pi duṣkaraḥ |</span>
        <br/>
        <span>nājñānaṃ nāma kiñ cit syād apohyaṃ jñānavādinaḥ ||</span>
        <br/>
      </div>
      <div class="lg">
        <span>apoho na hy abhāvasya kathañ cid upapadyate |</span>
        <br/>
        <span>vastvantaram abhāvaḥ syād, apohyatvāc ca vastutā ||</span>
        <br/>
      </div>
      <div class="lg">
        <span>tenājñānanivṛttau hi jñāne 'nyārtha prasajyate |</span>
        <br/>
        <span>kalpitaṃ syād apohyaṃ cet, nātyantāsatyakalpanā ||</span>
        <br/>
      </div>
      <div class="lg">
        <span>buddhir ajñānanirbhāsā tavājñānaṃ prakalitam |</span>
        <br/>
        <span>tataś ca jñānam evaikam apohyatvena sammatam ||</span>
        <br/>
      </div>
      <span class="pb" data-page="219">&lt;pb n="219"&gt;</span>
      <div class="lg">
        <span>na cātmāpoha evāsti kva cit sāmānyakalpane |</span>
        <br/>
        <span>vṛkṣasya na hy apohyatvaṃ vṛkṣeṇaiva kadā cana ||</span>
        <br/>
      </div>
      <div class="lg">
        <span>apohye caiva vijñāne jñānatvaṃ na bhavet tava |</span>
        <br/>
        <span>vṛkṣatvaṃ na hy apohyeṣu kalaśādiṣu yujyate ||</span>
        <br/>
      </div>
      <div class="lg">
        <span>tataś cājñānam evārtha ity abhinnārthatā bhavet |</span>
        <br/>
        <span>ajñānapratyayaś cāyaṃ kimālambana iṣyate ||</span>
        <br/>
      </div>
      <div class="lg">
        <span>na tāvaj jñānanirmuktam ajñānaṃ grāhyam asti te |</span>
        <br/>
        <span>na ca vastu niṣiddhaṃ tadabhāvaḥ kiṃ na gṛhyate ||</span>
        <br/>
      </div>
      <div class="lg">
        <span>bhāvo na gṛhyate yena tasyābhāveṣu kā kathā |</span>
        <br/>
        <span>svāṃśaparyavasānaṃ ca tulyam atrāpi kāraṇam ||</span>
        <br/>
      </div>
      <div class="lg">
        <span>tena jñānāntaraṃ vā syād grāhyam ātmāṃśa eva vā |</span>
        <br/>
        <span>svarūpaviparītaṃ ca kathaṃ grāhyaṃ pratīyate ||</span>
        <br/>
      </div>
      <span class="pb" data-page="220">&lt;pb n="220"&gt;</span>
      <div class="lg">
        <span>yathoṣṇe 'nuṣṇadhīr nāsti, jñāne 'py ajñānadhīs tathā |</span>
        <br/>
        <span>tena na jñānamātratve syād apohyaṃ kathañ cana ||</span>
        <br/>
      </div>
      <div class="lg">
        <span>grāhyagrāhakayoś cāto na jñānātmasamānatā |</span>
        <br/>
        <span>tasmād anyataratredaṃ jñānatvaṃ sampratīyate ||</span>
        <br/>
      </div>
      <div class="lg">
        <span>tatrāpy ubhayasiddhatvād grāhakasyeti gamyate |</span>
        <br/>
        <span>vastubhede prasiddhe ca vyapadeśo yathāruci ||</span>
        <br/>
      </div>
      <div class="lg">
        <span>jñānam astūbhayaṃ vārtho grāhako vārtha ucyatām |</span>
        <br/>
        <span>buddhyor ayugapadbhāvān na dvayor mayamānatā ||</span>
        <br/>
      </div>
      <div class="lg">
        <span>kṣaṇikā hītyanenoktam,   artho hy ekaḥ prasajyate |</span>
        <br/>
        <span>anyonyanirapekṣatvād yugapac cāpi janmani ||</span>
        <br/>
      </div>
      <span class="pb" data-page="221">&lt;pb n="221"&gt;</span>
      <div class="lg">
        <span>mānameyatvāstitvam, kriyākārakavarjanāt |</span>
        <br/>
        <span>arthavijñānayor atra yā mitiṃ prati saṅgatiḥ ||</span>
        <br/>
      </div>
      <div class="lg">
        <span>kāryakāraṇabhāvo 'yam, nānyatraivaṃ ca dṛśyate |</span>
        <br/>
        <span>niyamaś ca na labhyeta savyadakṣiṇaśṛṅgavat ||</span>
        <br/>
      </div>
      <div class="lg">
        <span>idaṃ kāryam ayaṃ hetuḥ, dvayaṃ na,   anyonyasaṃśrayāt |</span>
        <br/>
        <span>tadbhāvabhāvitāmātraṃ hetuḥ kair naiva varṇyate ||</span>
        <br/>
      </div>
      <span class="pb" data-page="222">&lt;pb n="222"&gt;</span>
      <div class="lg">
        <span>paurvāparyavinirmuktaṃ kāryakāraṇalakṣaṇam |</span>
        <br/>
        <span>gavāśvasya yathā nāsti paurvāparye 'pi tat tathā ||</span>
        <br/>
      </div>
      <div class="lg">
        <span>yugapajjāyamāne 'pi santatyantaraje kṣaṇe |</span>
        <br/>
        <span>rūpādiṣu ghaṭe yadvat, tasmāt pūrvam avasthite ||</span>
        <br/>
      </div>
      <div class="lg">
        <span>yo yasmāj jāyate paścāt sa tatkāryam itīṣyate |</span>
        <br/>
        <span>hetuhetumatāṃ siddhaṃ yaugapadyanidarśanam ||</span>
        <br/>
      </div>
      <div class="lg">
        <span>yat pradīpaprabhādyuktaṃ sūkṣamaḥ kālo 'sti tatra naḥ |</span>
        <br/>
        <span>durlakṣas tu yathā vedhaḥ padmapattraśate tathā ||</span>
        <br/>
      </div>
      <div class="lg">
        <span>bhāgayor yaugapadyena tathaiva syān nirākriyā |</span>
        <br/>
        <span>na ca śaktyarpaṇadvāraṃ krameṇālambanaṃ bhavet ||</span>
        <br/>
      </div>
      <span class="pb" data-page="223">&lt;pb n="223"&gt;</span>
      <div class="lg">
        <span>grāhyaṃ tadā hy atītaṃ syāt, tadrūpyaṃ cāpramāṇakam |</span>
        <br/>
        <span>atītvānuviddho hi smṛtyā grāhyo 'nubhūyate ||</span>
        <br/>
      </div>
      <div class="lg">
        <span>tadvad eva bhaved atra, svapne na syāt, viparyayāt |</span>
        <br/>
        <span>tatra hy avartamāno 'pi gṛhyate vartamānavat ||</span>
        <br/>
      </div>
      <div class="lg">
        <span>bādhajñānād idaṃ bhrāntam, na tv atraivaṃ viparyayaḥ |</span>
        <br/>
        <span>tasmāt pratyakṣabuddhīnāṃ nātito viṣayo bhavet ||</span>
        <br/>
      </div>
      <div class="lg">
        <span>atītatvād yathaivāsāṃ vṛtto janmāntareṣu yaḥ |</span>
        <br/>
        <span>tadrūpatvena vā jñānaṃ hetur bhāvivad ucyate ||</span>
        <br/>
      </div>
      <span class="pb" data-page="224">&lt;pb n="224"&gt;</span>
      <div class="lg">
        <span>atītatve 'pi nārtho 'yaṃ dhr eṣety atra kā pramā |</span>
        <br/>
        <span>atītaṃ yac ca vijñānaṃ grāhyatvena prakalpitam ||</span>
        <br/>
      </div>
      <div class="lg">
        <span>tasmād grāhakarūpaṃ vā grāhyaṃ vobhayathāpi vā |</span>
        <br/>
        <span>grāhyākāratvamātre syād arthaḥ śabdāntareṇa te ||</span>
        <br/>
      </div>
      <div class="lg">
        <span>svakāle cāpy asaṃvitter na syāc chaktyarpaṇaṃ tataḥ |</span>
        <br/>
        <span>yathaivānāgatāj jñānāt santatyantarajād api ||</span>
        <br/>
      </div>
      <div class="lg">
        <span>dṛḍhatvenāpy avijñātāt tathotpannād vinaśyataḥ |</span>
        <br/>
        <span>kevalagrāhakatve tu viṣayatvaṃ na yujyate ||</span>
        <br/>
      </div>
      <div class="lg">
        <span>kimapekṣya ca tasyedaṃ grāhakatvaṃ prakalpyate |</span>
        <br/>
        <span>dvyākāratā nirastaiva,   saṃvedyeta tadaiva ca ||</span>
        <br/>
      </div>
      <span class="pb" data-page="225">&lt;pb n="225"&gt;</span>
      <div class="lg">
        <span>tataś cottaravijñānaṃ na pratīkṣeta bodhakam |</span>
        <br/>
        <span>dvyākārakalpanāyāṃ ca parasyātmāṃśa eva te ||</span>
        <br/>
      </div>
      <div class="lg">
        <span>pramāparyavasānena nātīto viṣayo bhavet |</span>
        <br/>
        <span>pūrvagrāhyasarūpatve grāhakatvaṃ prahīyate ||</span>
        <br/>
      </div>
      <div class="lg">
        <span>grāhakākāramātre syād viṣayo nāsarūpataḥ |</span>
        <br/>
        <span>na ca śaktyarpaṇasyātra vyāpāra upalabhyate ||</span>
        <br/>
      </div>
      <div class="lg">
        <span>śaktyarpaṇasya cābhāvo yuṣmatpakṣe prasādhitaḥ |</span>
        <br/>
        <span>santānāntaravac caiṣāṃ niṣedhyā hetusādhyatā ||</span>
        <br/>
      </div>
      <div class="lg">
        <span>vāsyavāsakabhāvaś ca jñānatvād ekasantatau |</span>
        <br/>
        <span>tasmād yadbhāsakaṃ rūpaṃ tadgrāhyāt tasya bhinnatā ||</span>
        <br/>
      </div>
      <div class="lg">
        <span>tatsaṃvittāv asaṃvitte rasādigrāhakaṃ yathā |</span>
        <br/>
        <span>grāhyaṃ tadgrāhakāc caiva tatparāmṛśatā yataḥ ||</span>
        <br/>
      </div>
      <div class="lg">
        <span>na parāmṛśyate 'vaśyaṃ rasādigrāhakaṃ yathā |</span>
        <br/>
        <span>dvayaṃ paraspareṇaivaṃ bhinnaṃ sādhyaṃ rasādivat ||</span>
        <br/>
      </div>
      <span class="pb" data-page="226">&lt;pb n="226"&gt;</span>
      <div class="lg">
        <span>aikarūpyeṇa cājñānāt santānāntarabuddhivat |</span>
        <br/>
        <span>jñānaṃ svāṃśaṃ na gṛhṇāti jñānotpatteḥ svaśaktivat ||</span>
        <br/>
      </div>
      <div class="lg">
        <span>grāhyatvapratiṣedhaś ca dvayahīnā hi vāsate |</span>
        <br/>
        <span>caitrajñānaṃ tadudbhūtajñānāṃśagrāhyabodhakam ||</span>
        <br/>
      </div>
      <div class="lg">
        <span>jñānatvān na bhaved yadvat tasya dehāntarodbhavam |</span>
        <br/>
        <span>etayaiva diśā vācyā śaktidvayanirākriyā ||</span>
        <br/>
      </div>
      <div class="lg">
        <span>pramāṇāntarasiddhatvād anyatrānekaśaktitā |</span>
        <br/>
        <span>na tv atra kāraṇaṃ tādṛk śaktibhedakṛdasti te ||</span>
        <br/>
      </div>
      <span class="pb" data-page="227">&lt;pb n="227"&gt;</span>
      <div class="lg">
        <span>tasmād ubhayasiddhatvāl lāghavād yaḥ parigrahaḥ |</span>
        <br/>
        <span>upāyatvāc ca yat tasya pūrvagrahaṇakalpanam ||</span>
        <br/>
      </div>
      <div class="lg">
        <span>cakṣuradīndriyair atra tadanaikāntikaṃ bhavet |</span>
        <br/>
        <span>yad apy apratibaddhatvād utpattau gṛhyatām iti ||</span>
        <br/>
      </div>
      <div class="lg">
        <span>tatrātmanā na śaktyaṃ tannānyotpattis tadasti vā |</span>
        <br/>
        <span>tenaitat kāraṇābhāvāt tadānīṃ nānubhūyate ||</span>
        <br/>
      </div>
      <div class="lg">
        <span>nānyathā hy arthasadbhāvo dṛṣṭaḥ sannupapadyate |</span>
        <br/>
        <span>jñānaṃ cen netyataḥ paścāt pramāṇam upajāyate ||</span>
        <br/>
      </div>
      <span class="pb" data-page="228">&lt;pb n="228"&gt;</span>
      <div class="lg">
        <span>na cāpy apratibandhena kevalena graho bhavet |</span>
        <br/>
        <span>viśiṣṭakāraṇābhāve 'py artho naivānubhūyate ||</span>
        <br/>
      </div>
      <div class="lg">
        <span>vyāpṛtaṃ cārthasaṃvittau jñānaṃ nātmānamṛcchati |</span>
        <br/>
        <span>tena prakāśakatve 'pi bodhāyānyat pratīkṣyate ||</span>
        <br/>
      </div>
      <span class="pb" data-page="229">&lt;pb n="229"&gt;</span>
      <div class="lg">
        <span>īdṛśaṃ vā prakāśatvaṃ tasyārthānubhavātmakam |</span>
        <br/>
        <span>na cātmānubhavo 'sty asyetyātmano na prakāśakam ||</span>
        <br/>
      </div>
      <div class="lg">
        <span>sati prakāśakatve ca vyavasthā dṛśyate yathā |</span>
        <br/>
        <span>rūpādau cakṣurādīnāṃ tathātrāpi bhaviṣyati ||</span>
        <br/>
      </div>
      <div class="lg">
        <span>prakāśakatvaṃ bāhye 'rthe śaktyabhāvāt tu nātmani |</span>
        <br/>
        <span>anyena vānubhāve 'sāv anavasthā prasajyate ||</span>
        <br/>
      </div>
      <div class="lg">
        <span>tatra tatra smṛtiṃ dṛṣṭvā sarvānubhavakalpanā |</span>
        <br/>
        <span>ekena tv anubhūtatve sarvaṃ tatraiva sambhavet ||</span>
        <br/>
      </div>
      <div class="lg">
        <span>tatrāpi smṛtir ity etan na lokānumataṃ vacaḥ |</span>
        <br/>
        <span>na hi vijñānasantānaṃ kaś cit smarati laukikaḥ ||</span>
        <br/>
      </div>
      <span class="pb" data-page="230">&lt;pb n="230"&gt;</span>
      <div class="lg">
        <span>ghaṭādāv agṛhīte 'rthe yadi tāvad anantaram |</span>
        <br/>
        <span>arthāpattyāv abudhyante vijñānāni punaḥ punaḥ ||</span>
        <br/>
      </div>
      <div class="lg">
        <span>yāvacchramaṃ tataḥ paścāt tāvatyeva smariṣyati |</span>
        <br/>
        <span>tadā tv akalpite 'py evaṃ smṛtivarndhyāsutādivat ||</span>
        <br/>
      </div>
      <div class="lg">
        <span>smṛtibhrāntaś ca yāpy atra paścāj jñāneṣu jāyate |</span>
        <br/>
        <span>tadaivārthasmṛter eṣāṃ tajñānādipramāṇatā ||</span>
        <br/>
      </div>
      <div class="lg">
        <span>yāvacchramaṃ ca tadbuddhis tatprabandhe mahaty api |</span>
        <br/>
        <span>śramād rucyānyasamparkād vicchedo viṣayeṣv iva ||</span>
        <br/>
      </div>
      <span class="pb" data-page="231">&lt;pb n="231"&gt;</span>
      <div class="lg">
        <span>tatrāpi smṛtir ity eṣāṃ prathame pratyaye yadi |</span>
        <br/>
        <span>tanmātragrahaṇād evaṃ nānavasthā prasajyate ||</span>
        <br/>
      </div>
      <div class="lg">
        <span>smaraṇaṃ tv atha sarveṣu tatsiddhyai grahaṇaṃ tathā |</span>
        <br/>
        <span>pramāṇavattvād āyātaḥ pravāhaḥ kena vāryate ||</span>
        <br/>
      </div>
      <div class="lg">
        <span>atha tānyādyavijñānaviṣayāṇīti kalpyate |</span>
        <br/>
        <span>nottarottarabuddhīnāṃ viśeṣa upapadyate ||</span>
        <br/>
      </div>
      <div class="lg">
        <span>vijñānaviṣayatvaṃ ca yasya sarvāsu buddhiṣu |</span>
        <br/>
        <span>ghaṭavijñāna tajñānaviśeṣas tena durlabhaḥ ||</span>
        <br/>
      </div>
      <div class="lg">
        <span>smaran yathaiva vijñānaṃ nirākāraṃ smaratyayam |</span>
        <br/>
        <span>tathā smaran gṛhītārthaṃ nirākāratayā smaret ||</span>
        <br/>
      </div>
      <div class="lg">
        <span>jñānapṛṣṭena yo 'py ūrdhvaṃ parāmarśo bhavaty asau |</span>
        <br/>
        <span>tasyārtheṣv abhyupāyatvān na tu grāhyatvakāritaḥ ||</span>
        <br/>
      </div>
      <span class="pb" data-page="232">&lt;pb n="232"&gt;</span>
      <div class="lg">
        <span>pratyāsannatvasambandhau grāhyatvāsambhavāc cyutau |</span>
        <br/>
        <span>viṣayatvena vāpy etau staḥ kiṃ deśāvibhāgataḥ ||</span>
        <br/>
      </div>
      <div class="lg">
        <span>arthākārasya yo 'py ukto mithyājñāneṣv asambhavaḥ |</span>
        <br/>
        <span>dośakālānyathāmātrasambhavaḥ keṣu cit kṛtaḥ ||</span>
        <br/>
      </div>
      <div class="lg">
        <span>pratyakṣād anyavijñānam atītānāgatair api |</span>
        <br/>
        <span>janyate 'rthe bhavantīṣu vāsanāsvasatīṣu vā ||</span>
        <br/>
      </div>
      <div class="lg">
        <span>yaḥ punar nānubhūto 'rtho na vāpy anubhaviṣyate |</span>
        <br/>
        <span>vāsanābhāvatas tatra tavāpy anubhavaḥ katham ||</span>
        <br/>
      </div>
      <span class="pb" data-page="233">&lt;pb n="233"&gt;</span>
      <div class="lg">
        <span>vināpi vāsanātaś ced buddhir utpadyate tataḥ |</span>
        <br/>
        <span>vāsanāyā nimittatvam abhyupetaṃ virudhyate ||</span>
        <br/>
      </div>
      <div class="lg">
        <span>vāsanā ced bhavet tatra sā ca saṃvittipūrvikā |</span>
        <br/>
        <span>tathā sati ca pūrvatra gṛhītaḥ kvāpy asau dhruvam ||</span>
        <br/>
      </div>
      <div class="lg">
        <span>evaṃ ca naiva vaktavyam atyantābhavanaṃ kva cit |</span>
        <br/>
        <span>anyathānupapatyā hi siddhā janmāntare 'stitā ||</span>
        <br/>
      </div>
      <div class="lg">
        <span>duṣṭatvena ca vijñānam anyathāpi vyavasthitam |</span>
        <br/>
        <span>pṛthivyādiṣu gṛhṇīyād ākāraṃ tannibandhanam ||</span>
        <br/>
      </div>
      <div class="lg">
        <span>tānyapāsya tu naivārthe kva cid ākārakalpanā |</span>
        <br/>
        <span>na jñānaṃ hy anavaṣṭambham ātmānaṃ labdhum arhati ||</span>
        <br/>
      </div>
      <span class="pb" data-page="234">&lt;pb n="234"&gt;</span>
      <div class="lg">
        <span>vijñānasyaiva vā kāryaṃ yady eṣo 'nye ca kalpitāḥ |</span>
        <br/>
        <span>viśeṣaḥ ko 'tra yenāyam atyantāsannitīṣyate ||</span>
        <br/>
      </div>
      <div class="lg">
        <span>tasmād bhrāntir api tv eṣāṃ kalpayantyartham eva naḥ |</span>
        <br/>
        <span>kalpayatyanyathā santaṃ na tv ātmānaṃ vyavasyati ||</span>
        <br/>
      </div>
      <div class="lg">
        <span>tataś ca bādhakajñānād vācoyuktir iyaṃ bhavet |</span>
        <br/>
        <span>arthe 'nyathāpi saty eṣa dhiyākāraḥ pratīyate ||</span>
        <br/>
      </div>
      <div class="lg">
        <span>dvicandrādimatiṣv evam, tārakādimatau tathā |</span>
        <br/>
        <span>strītvādyanyatra dṛṣṭaṃ syāt, kathañ cid veha sambhavet ||</span>
        <br/>
      </div>
      <span class="pb" data-page="235">&lt;pb n="235"&gt;</span>
      <div class="lg">
        <span>śabdamātrapratīyā vā, dṛṣṭair vā kaiś cid iṅganāt |</span>
        <br/>
        <span>saṃstyānaprasavasthānair yathā pātañjale mate ||</span>
        <br/>
      </div>
      <div class="lg">
        <span>tena liṅgatrayasyātra sadbhāvaḥ syāt pramāṇavān |</span>
        <br/>
        <span>apekṣābhedataś cātra virodho 'pi na vidyate ||</span>
        <br/>
      </div>
      <div class="lg">
        <span>kuṇapādimatau caivaṃ sārvarūpye vyavasthite |</span>
        <br/>
        <span>vāsanāḥ sahakāriṇyo vyavasthākāradarśane ||</span>
        <br/>
      </div>
      <span class="pb" data-page="236">&lt;pb n="236"&gt;</span>
      <div class="lg">
        <span>svapratyayānukāro hi bahvākāreṣu vastuṣu |</span>
        <br/>
        <span>nirdhāraṇe bhaved dhetur nāpūrvākārakalpane ||</span>
        <br/>
      </div>
      <div class="lg">
        <span>tathā dīrghaghaṭatvādau bhinnāpekṣānibandhanā |</span>
        <br/>
        <span>ākārabhedasampattir aviruddhā bhaviṣyati ||</span>
        <br/>
      </div>
      <div class="lg">
        <span>nānekākārasaṃvitter nirākāratvakalpanā |</span>
        <br/>
        <span>yuktā, pratītibhedāt tu bahvākāratvasambhavaḥ ||</span>
        <br/>
      </div>
      <div class="lg">
        <span>saṃvitteś ca viruddhānām ekasminn api sambhavaḥ |</span>
        <br/>
        <span>ekākāraṃ bhaved ekam iti neśvarabhāṣitam ||</span>
        <br/>
      </div>
      <div class="lg">
        <span>tathaiva tadupetavyaṃ yad yathaivopalabhyate |</span>
        <br/>
        <span>na cāpy aikāntikaṃ tasya syād ekatvaṃ ca vastunaḥ ||</span>
        <br/>
      </div>
      <span class="pb" data-page="237">&lt;pb n="237"&gt;</span>
      <div class="lg">
        <span>tasmād deśādisadbhāvanimittaiḥ pratyayaiḥ pṛthak |</span>
        <br/>
        <span>vastvākārāḥ pratīyerann udbhavābhibhavātmakāḥ ||</span>
        <br/>
      </div>
      <div class="lg">
        <span>yugapadgrāhāṇāṃ ca yo yadākāravācinam |</span>
        <br/>
        <span>śabdaṃ smarati tenāsāv ākāraḥ sampratīyate ||</span>
        <br/>
      </div>
      <div class="lg">
        <span>nityaṃ satsu tathā loke rūpādiṣu ghaṭe pṛthak |</span>
        <br/>
        <span>cakṣurādyanurodhena saṃvittir vyavatiṣṭhate ||</span>
        <br/>
      </div>
      <div class="lg">
        <span>evam eva ghaṭatvādau sarvān prati bhavaty api |</span>
        <br/>
        <span>vācakasmṛtibhedena saṃvittir vyavatiṣṭhate ||</span>
        <br/>
      </div>
      <div class="lg">
        <span>tasmād bahiḥ sthito 'py ātmā narāṇāṃ cakṣurādibhiḥ |</span>
        <br/>
        <span>prāpya vāprāpya vā buddher viṣayatvena kalpyate ||</span>
        <br/>
      </div>
      <div class="lg">
        <span>vadanti laukikā yac ca yādṛg jñānaṃ tathā bahiḥ |</span>
        <br/>
        <span>te punar jñānasaṃvittyā tathārthaṃ prati jānate ||</span>
        <br/>
      </div>
      <span class="pb" data-page="238">&lt;pb n="238"&gt;</span>
      <div class="lg">
        <span>grāhakatvena vijñānaṃ yathārthaṃ naḥ samarpayet |</span>
        <br/>
        <span>tādṛgarthaḥ sa ityevaṃ teṣāṃ vā tadupāyataḥ ||</span>
        <br/>
      </div>
      <div class="lg">
        <span>laiṅgikāsattvam aprāptair etair bāhyārthavādibhiḥ |</span>
        <br/>
        <span>jñānānubhavam utkramya bāhya eva pratīyate ||</span>
        <br/>
      </div>
      <div class="lg">
        <span>yathā loke ca tadbuddhir vācyam evaṃ parīkṣakaiḥ |</span>
        <br/>
        <span>na yādṛgantarākāras tādṛg bāhyo 'vakalpate ||</span>
        <br/>
      </div>
      <div class="lg">
        <span>utpadyamānā gṛhyeta dhīrarthagrahaṇe yadi |</span>
        <br/>
        <span>pūrvapakṣasya kiṃ siddham, kathaṃ cārthāntaraṃ vadet ||</span>
        <br/>
      </div>
      <div class="lg">
        <span>bāhyārthavādinaṃ brūte bhavān kiṃ naivam icchati |</span>
        <br/>
        <span>pratibandho na tasyāsti gṛhṇātyarthāntaraṃ yadā ||</span>
        <br/>
      </div>
      <span class="pb" data-page="239">&lt;pb n="239"&gt;</span>
      <div class="lg">
        <span>uttaraṃ grahakābhāvāl liṅgābhāvāc ca nāsti naḥ |</span>
        <br/>
        <span>tadā grahaṇam ity etat, anyatarkeṣu cocyate ||</span>
        <br/>
      </div>
      <div class="lg">
        <span>teṣu tarkeṣu vijñānam arthakāle 'vagamyate |</span>
        <br/>
        <span>tathā satyarthanāśaḥ syād ity etadupadiśyate ||</span>
        <br/>
      </div>
      <div class="lg">
        <span>nanv ity etadasambaddhaṃ pareṣṭasyaiva codanāt |</span>
        <br/>
        <span>paurvāpryavibhāgo 'pi prāguktena virudhyate ||</span>
        <br/>
      </div>
      <span class="pb" data-page="240">&lt;pb n="240"&gt;</span>
      <div class="lg">
        <span>kṣaṇikatvena yuktaṃ syāj jñātatvam atha cet tadā |</span>
        <br/>
        <span>bhūtakālāśrayād brūyād, pṛthoktasya punarvacaḥ ||</span>
        <br/>
      </div>
      <div class="lg">
        <span>atrāpi na svasiddhāntamūce vyājāt parasya tu |</span>
        <br/>
        <span>bhrāntatvād anyathā pakṣaṃ gṛhītveti sma pṛcchati ||</span>
        <br/>
      </div>
      <div class="lg">
        <span>sahotpattyupalabdhā hi jñānasyaikāntataḥ sthitiḥ |</span>
        <br/>
        <span>prāgūrdhvaṃ vārthasaṃvitter yugapad veti cintyate ||</span>
        <br/>
      </div>
      <div class="lg">
        <span>evaṃ cārthasya saṃvitteḥ paścāj jñānāvabodhanam |</span>
        <br/>
        <span>bravītu nūnam etasya paścād utpadyate 'pi tat ||</span>
        <br/>
      </div>
      <div class="lg">
        <span>na caitac chaktyate tasmād utpatter apakarṣaṇam |</span>
        <br/>
        <span>karomi tāvat tatkālā saṃvittir api setsyati ||</span>
        <br/>
      </div>
      <span class="pb" data-page="241">&lt;pb n="241"&gt;</span>
      <div class="lg">
        <span>prāk ca tadgrahaṇe siddhe bāhyābhyantarayor dhruvam |</span>
        <br/>
        <span>vivekādarśanam, tasmād idam, pūrvaṃ ca coditam ||</span>
        <br/>
      </div>
      <div class="lg">
        <span>yugapad gṛhyamāṇe 'pi nākāro 'rthasya lakṣyate |</span>
        <br/>
        <span>tasmād arthasya saṃvittiḥ pūrvaṃ yatnena sādhyate ||</span>
        <br/>
      </div>
      <div class="lg">
        <span>yas tv etasyottaro granthaḥ prāg evāsau nirūpitaḥ |</span>
        <br/>
        <span>na tv etat sādhanaṃ sākṣāt pūrvaṃ buddher abodhane ||</span>
        <br/>
      </div>
      <div class="lg">
        <span>na parāmṛśyate 'rthātmā jñāto 'py ajñātavad yataḥ |</span>
        <br/>
        <span>tasān na grahaṇaṃ pūrvaṃ buddheḥ kiṃ kena saṅgatam ||</span>
        <br/>
      </div>
      <span class="pb" data-page="242">&lt;pb n="242"&gt;</span>
      <div class="lg">
        <span>ataḥ pūrvopalabdhyā yo buddhyākāro 'tra vāñchitaḥ |</span>
        <br/>
        <span>tannirākaraṇenaiva phalatvād granthavarṇanā ||</span>
        <br/>
      </div>
      <div class="lg">
        <span>kāmaṃ buddher iti tv etadarthādhīnatvam ucyate |</span>
        <br/>
        <span>na cārtharūpād bhedena dhiyām asti nirūpaṇam ||</span>
        <br/>
      </div>
      <div class="lg">
        <span>pararūpanirūpyaṃ ca na meyaṃ mṛgatoyavat |</span>
        <br/>
        <span>asadgrāhyānusāreṇa jñānasaṃvedyatā tava ||</span>
        <br/>
      </div>
      <div class="lg">
        <span>svacchatvāt tu svarūpasya kalpitā grāhyatā dhiyām |</span>
        <br/>
        <span>vāsanopaplavāt tena na meyaṃ pāramārthikam ||</span>
        <br/>
      </div>
      <span class="pb" data-page="243">&lt;pb n="243"&gt;</span>
      <div class="lg">
        <span>nimittaniyatatvaṃ tu samānam ubhayor api |</span>
        <br/>
        <span>nijaśaktyanusāritvāj jñānabāhyārthavādinoḥ ||</span>
        <br/>
      </div>
      <div class="lg">
        <span>tantvarthair api kasmād vaḥ kriyate kevalaḥ paṭaḥ |</span>
        <br/>
        <span>nārabhyate ghaṭaḥ kiṃ tair mṛtpiṇḍārthena vā paṭaḥ ||</span>
        <br/>
      </div>
      <div class="lg">
        <span>tantumṛtpiṇḍavijñāne hy anuyojye mate yadi |</span>
        <br/>
        <span>arthaparyanuyogo 'pi tadvad eva prasajyate ||</span>
        <br/>
      </div>
      <div class="lg">
        <span>arthārambhavyavasthā cet sāmarthyaniyamāśrayā |</span>
        <br/>
        <span>jñānārambhavyavasthāyāṃ sāmarthyaṃ kena vāryate ||</span>
        <br/>
      </div>
      <div class="lg">
        <span>tasmād yatrobhayor doṣaḥ parihāro 'pi vā samaḥ |</span>
        <br/>
        <span>naikaḥ paryanuyoktavyas tādṛgarthavicāraṇe ||</span>
        <br/>
      </div>
      <div class="lg">
        <span>deśakālanimittāni vyañjakānyarthavādinaḥ |</span>
        <br/>
        <span>śaktīnāṃ kāraṇasthānāṃ svakāryaniyamaṃ prati ||</span>
        <br/>
      </div>
      <div class="lg">
        <span>śaktayo 'pi ca bhāvānāṃ kāryārthāpattikalpitāḥ |</span>
        <br/>
        <span>prasiddhāḥ pāramārthikyaḥ pratikāryaṃ vyavasthitāḥ ||</span>
        <br/>
      </div>
      <div class="lg">
        <span>bhavatas tu na vijñānād bhinnābhinnā nirūpyate |</span>
        <br/>
        <span>śaktiḥ saṃvṛtisadbhāvam utsṛjya paramārthataḥ ||</span>
        <br/>
      </div>
      <span class="pb" data-page="244">&lt;pb n="244"&gt;</span>
      <div class="lg">
        <span>vāsanaiva ca yuṣmābhiḥ śaktiśabdena gīyate |</span>
        <br/>
        <span>nimittaniyatatvaṃ ca vāsanāyā yad ucyate ||</span>
        <br/>
      </div>
      <div class="lg">
        <span>tasyāś cāsambhavenaitad apārārthyāc ca durlabham |</span>
        <br/>
        <span>deśakālanimittādi na ca te 'sti niyāmakam ||</span>
        <br/>
      </div>
      <div class="lg">
        <span>matvaitad api cety āha bhāṣyakāraḥ paraṃ prati |</span>
        <br/>
        <span>tasmād aparihāro 'yaṃ tantubhyas te yathā paṭaḥ ||</span>
        <br/>
      </div>
      <div class="lg">
        <span>tathā me tantubuddhibhyaḥ paṭabuddhir itīdṛśaḥ |</span>
        <br/>
        <span>evamādyapramāṇābhyāṃ na tāvad bāhyaśūnyatā ||</span>
        <br/>
      </div>
      <div class="lg">
        <span>āgamasya tu naiveha vyāpāraḥ, ato 'nyathāpi vā |</span>
        <br/>
        <span>nopamā sadṛśābhāvāt, nārthāpattir viparyayāt ||</span>
        <br/>
      </div>
      <span class="pb" data-page="245">&lt;pb n="245"&gt;</span>
      <div class="lg">
        <span>tasmād abhāvagamyatvaṃ śūnyatāyāḥ sthitaṃ hi naḥ |</span>
        <br/>
        <span>evaṃ pramāṇato 'siddhā yaiḥ prameyāśrayocyate ||</span>
        <br/>
      </div>
      <div class="lg">
        <span>bāhyasyāṇusamūhāder grāhyasyāsambhavekṣaṇāt ||</span>
        <br/>
      </div>
      <div class="lg">
        <span>tairāntarāsambhavato yathoktād jñeyatvam anyasya balād upeyam |</span>
        <br/>
        <span>grāhyā na ceṣṭāḥ paramāṇavo 'taḥ satyaḥ samūhaḥ pratipādanīyaḥ ||</span>
        <br/>
      </div>
      <div class="lg">
        <span>iti bahirviṣayapratipādanād tadabhāvakṛtā matisaṃvṛtiḥ |</span>
        <br/>
        <span>ubhayatattvavidāṃ paramārthataḥ, kṣamam idaṃ dhuri dharmavicāraṇe ||</span>
        <br/>
      </div>
      <span class="pb" data-page="246">&lt;pb n="246"&gt;</span>
      <div class="lg">
        <span>pratyakṣāvyabhicāritvād evaṃlakṣaṇakaṃ ca yat |</span>
        <br/>
        <span>prasiddham anumānādi na parīkṣyaṃ tad apy ataḥ ||</span>
        <br/>
      </div>
      <div class="lg">
        <span>pramātā jñātasambandhaḥ, ekadeśyatha vocyate |</span>
        <br/>
        <span>karmadhārayapakṣo vā sambandhinyekadeśatā ||</span>
        <br/>
      </div>
      <div class="lg">
        <span>dvayaṃ vā jñātasambandham upalabdhaṃ parasparam |</span>
        <br/>
        <span>tasyaikadeśaśabdābhyām ucyete samudāyinau ||</span>
        <br/>
      </div>
      <span class="pb" data-page="247">&lt;pb n="247"&gt;</span>
      <span class="pb" data-page="248">&lt;pb n="248"&gt;</span>
      <div class="lg">
        <span>sambandho vyāptir iṣṭātra liṅgādharmasya liṅginā |</span>
        <br/>
        <span>vyāpyasya gamakatvaṃ ca vyāpakaṃ gamyam iṣyate ||</span>
        <br/>
      </div>
      <div class="lg">
        <span>yo yasya deśakālābhyāṃ samo nyūno 'pi vā bhavet |</span>
        <br/>
        <span>sa vyāpyo vyāpakas tasya samo vābhyadhiko 'pi vā ||</span>
        <br/>
      </div>
      <div class="lg">
        <span>tena vyāpye gṛhīte 'rthe vyāpakas tasya gṛhyate |</span>
        <br/>
        <span>na hy anyathā bhavaty eṣā vyāpyavyāpakatā tayoḥ ||</span>
        <br/>
      </div>
      <div class="lg">
        <span>vyāpakatvagṛhītas tu vyāpyo yady api vastutaḥ |</span>
        <br/>
        <span>ādhikye 'py aviruddhatvād vyāpyaṃ na pratipādayet ||</span>
        <br/>
      </div>
      <div class="lg">
        <span>vispaṣṭaṃ dṛṣṭam etac ca goviṣāṇitvayor mitau |</span>
        <br/>
        <span>vyāpyatvād gamikā gāvo vyāpikā na viṣāṇitā ||</span>
        <br/>
      </div>
      <div class="lg">
        <span>tena yatrāpy ubhau dhrmau vyāpyavyāpakasammatau |</span>
        <br/>
        <span>tatrāpi vyāpyataiva syād aṅgaṃ na vyāpitā miteḥ ||</span>
        <br/>
      </div>
      <span class="pb" data-page="249">&lt;pb n="249"&gt;</span>
      <div class="lg">
        <span>tena dharmyantareṣv eṣā yasya yenaiva yādṛśī |</span>
        <br/>
        <span>deśe yāvati kāle vā vyāpyatā prāṅ nirūpitā ||</span>
        <br/>
      </div>
      <div class="lg">
        <span>tasya tāvati tādṛk sa dṛṣṭo dharmyantare punaḥ |</span>
        <br/>
        <span>vyāpyāṃśo vyāpakāṃśasya tathaiva pratipādakaḥ ||</span>
        <br/>
      </div>
      <div class="lg">
        <span>bhūyodarśanagamyā ca vyāptiḥ, sāmānyadharmayoḥ |</span>
        <br/>
        <span>jñāyate bhedahānena, kva cic cāpi viśeṣayoḥ ||</span>
        <br/>
      </div>
      <div class="lg">
        <span>kṛttikodayamālakṣya rohiṇyāsattikḷptivat |</span>
        <br/>
        <span>vyāpteś ca dṛśyamānāyāḥ kaś cid dharmaḥ prayojakaḥ ||</span>
        <br/>
      </div>
      <span class="pb" data-page="250">&lt;pb n="250"&gt;</span>
      <div class="lg">
        <span>asmin saty amunā bhāvyam iti śaktyā nirūpyate |</span>
        <br/>
        <span>anye paraprayuktānāṃ vyāptīnām upajīvakāḥ ||</span>
        <br/>
      </div>
      <div class="lg">
        <span>tair dṛṣṭair api naiveṣṭā vyāpakāṃśāvadhāraṇā |</span>
        <br/>
        <span>ye tu tān api visrabdhaṃ sādhyasiddhyau prayuñjate ||</span>
        <br/>
      </div>
      <div class="lg">
        <span>sulabhaiḥ pratihetvādidoṣair bhrāmyanti te ciram |</span>
        <br/>
        <span>teṣv āgamaviruddhatvaṃ svayaṃ ceṣṭavighātitā ||</span>
        <br/>
      </div>
      <div class="lg">
        <span>alaukikavivādāś ca varṇyas te haitukais tataḥ |</span>
        <br/>
        <span>niṣiddhitvena hiṃsānām adharmatvaṃ prayujyate ||</span>
        <br/>
      </div>
      <div class="lg">
        <span>tadabhāve na tatsiddhir hiṃsātvād aprayojakāt |</span>
        <br/>
        <span>hetudvayaprayukte ca mithyātve sarvabuddhiṣu ||</span>
        <br/>
      </div>
      <span class="pb" data-page="251">&lt;pb n="251"&gt;</span>
      <div class="lg">
        <span>jñānatvotpattimattvādisādhako naprayojakaḥ |</span>
        <br/>
        <span>traivarṇikaprayuktā ca yāgādeḥ svargahetutā ||</span>
        <br/>
      </div>
      <div class="lg">
        <span>na manuṣyatvamātreṇa śūdrasthena prayujyate |</span>
        <br/>
        <span>kṛtasāvayavatvādiprayuktā ca vināśitā ||</span>
        <br/>
      </div>
      <div class="lg">
        <span>prayatnānantarajñānasadṛśair na prayujyate |</span>
        <br/>
        <span>jātimattvendriyatvādi vastusanmātrabandhanam ||</span>
        <br/>
      </div>
      <div class="lg">
        <span>śadānityatvasiddhyarthaṃ ko vaded yo na tārkikaḥ |</span>
        <br/>
        <span>tasmād ya eva yasyārtho dṛṣṭaḥ sādhanaśaktitaḥ ||</span>
        <br/>
      </div>
      <div class="lg">
        <span>sa eva gamakas tasya na prasaṅgānvito 'pi yaḥ |</span>
        <br/>
        <span>upāttaś caikadeśābhyāṃ dharmy apy atraikadeśatā ||</span>
        <br/>
      </div>
      <div class="lg">
        <span>apārārthye hi dhūmādeḥ svarūpair naikadeśatā |</span>
        <br/>
        <span>sa eva cobhayātamāyaṃ gamyo gamaka eva vā ||</span>
        <br/>
      </div>
      <span class="pb" data-page="252">&lt;pb n="252"&gt;</span>
      <div class="lg">
        <span>asiddhenaikadeśena gamyaḥ siddhena bodhakaḥ |</span>
        <br/>
        <span>ataḥ pṛthagabhinno vāprayoktāṇāṃ vivakṣaya ||</span>
        <br/>
      </div>
      <div class="lg">
        <span>anityaḥ kṛtako yasmād dhūmavān agnimān iti |</span>
        <br/>
        <span>dharmyabhinnam upādānam, bhedo 'trāgnir itīdṛśe ||</span>
        <br/>
      </div>
      <div class="lg">
        <span>ekadeśaviśiṣṭaś ca dharmyevātrānumīyate |</span>
        <br/>
        <span>na hi tannirapekṣatve sambhavaty anumeyatā ||</span>
        <br/>
      </div>
      <div class="lg">
        <span>na dharmamātraṃ siddhatvāt, tathā dharmī, tathobhayam |</span>
        <br/>
        <span>vyastaṃ vāpi samastaṃ vā svātantryeṇānumīyate ||</span>
        <br/>
      </div>
      <div class="lg">
        <span>ekadeśasya liṅgatvaṃ sādhyenānugamo 'sya ca |</span>
        <br/>
        <span>dvayaṃ ca na syād iṣṭaṃ sat pakṣeṣv eṣu yathākramam ||</span>
        <br/>
      </div>
      <div class="lg">
        <span>anityatvādayo dharmāḥ kṛtakatvādayo na hi |</span>
        <br/>
        <span>dhvaninānugamo naiṣāṃ nobhayasyobhayena vā ||</span>
        <br/>
      </div>
      <span class="pb" data-page="253">&lt;pb n="253"&gt;</span>
      <div class="lg">
        <span>sambandho 'py anupādānān nāmnā ṣaṣṭhyāpi vā mitau |</span>
        <br/>
        <span>na cāpy anugamas tena liṅgasyeha nidarśyate ||</span>
        <br/>
      </div>
      <div class="lg">
        <span>na cākāradvayaṃ tasya sādhyasādhanabhāg bhavet |</span>
        <br/>
        <span>tasmad arthagṛhītatvānmatubarthasya gamyatā ||</span>
        <br/>
      </div>
      <div class="lg">
        <span>na svāntantryeṇa mantavyā, yathā daṇḍyādiśabdataḥ |</span>
        <br/>
        <span>viśīṣṭārthapratītau syāt sambandho nāntarīyakaḥ ||</span>
        <br/>
      </div>
      <div class="lg">
        <span>viśeṣaṇaviśeṣyatvam āpannau dvāv imāv ataḥ |</span>
        <br/>
        <span>gamyau, aṅgāṅgibhāvas tu kaiś cid iṣṭo vikalpataḥ ||</span>
        <br/>
      </div>
      <span class="pb" data-page="254">&lt;pb n="254"&gt;</span>
      <div class="lg">
        <span>sarvathā dharmiṇo dharmo dharmeṇa tv avagamyate |</span>
        <br/>
        <span>viśeṣaṇaviśeṣyatve na viśeṣo 'vadhāryate ||</span>
        <br/>
      </div>
      <div class="lg">
        <span>tatrotaraṃ vadanty anye yadi dharmī viśeṣaṇam |</span>
        <br/>
        <span>hetudharmeṇa samandhas tasyāprādhānyataḥ sphuṭaḥ ||</span>
        <br/>
      </div>
      <div class="lg">
        <span>pradhānatvād dhi dharmeṇa sambandho vākyato bhavet |</span>
        <br/>
        <span>tatrāsambhavataḥ paścāt kalpyo 'sau dharminā saha ||</span>
        <br/>
      </div>
      <div class="lg">
        <span>dhvaner ity atha vā vācyam, anvayasya tu darśane |</span>
        <br/>
        <span>bhedopāttasya dharmasya guṇābhāvo na duṣyati ||</span>
        <br/>
      </div>
      <div class="lg">
        <span>agner deśaviśiṣṭatve na caitat pakṣalakṣaṇam |</span>
        <br/>
        <span>viśiṣṭatāsya deśena bhaved evamprakārikā ||</span>
        <br/>
      </div>
      <div class="lg">
        <span>yo 'gniḥ so 'sti kva cid deśe yo dṛṣṭo yatra tatra vā |</span>
        <br/>
        <span>agniḥ pūrvānubhūto vā deśamātreṇa saṅgataḥ ||</span>
        <br/>
      </div>
      <div class="lg">
        <span>yo 'gniḥ so 'nena yukto vā, yo dṛṣṭo 'nena so 'tha vā |</span>
        <br/>
        <span>yo 'yaṃ sa deśamātreṇa yuktaḥ, pūrveṇa vāpy ayam ||</span>
        <br/>
      </div>
      <div class="lg">
        <span>etaddeśaviśiṣṭo vā yo 'yam agnir iti,   iha tu |</span>
        <br/>
        <span>pūrvayoḥ siddhasādhyatvaṃ pareṣu syād viruddhatā ||</span>
        <br/>
      </div>
      <span class="pb" data-page="255">&lt;pb n="255"&gt;</span>
      <div class="lg">
        <span>vyāptir etena deśena sarvāgnīnāṃ na yujyate |</span>
        <br/>
        <span>nāpi pūrvasya, nāpy eṣa vahniḥ sarvair viśiṣyate ||</span>
        <br/>
      </div>
      <div class="lg">
        <span>deśaiḥ, pūrveṇa vāpy asya na deśena viśeṣyatā |</span>
        <br/>
        <span>etaddeśaviśiṣṭo 'yam ity etat kathyate katham ||</span>
        <br/>
      </div>
      <div class="lg">
        <span>yadā deśānapekṣo 'gnir nāyam ity avadhāryate |</span>
        <br/>
        <span>agneḥ pūrvataraṃ cātra deśa evāvadhāryate ||</span>
        <br/>
      </div>
      <div class="lg">
        <span>tajjñānakālabuddhaś ca na deśaḥ syād viśeṣaṇam |</span>
        <br/>
        <span>deśasya parvatādes tu svarūpe pāvakād ṛte ||</span>
        <br/>
      </div>
      <div class="lg">
        <span>gṛhīte 'gniviśiṣṭasya punarjñānaṃ na duṣyati |</span>
        <br/>
        <span>tasmād dharmaviśiṣṭasya dharmiṇaḥ syāt prameyatā ||</span>
        <br/>
      </div>
      <span class="pb" data-page="256">&lt;pb n="256"&gt;</span>
      <div class="lg">
        <span>sā deśasyāgniyuktasya, dhūmasyānyaiś ca kalpitā |</span>
        <br/>
        <span>nanu śabdavad eva syāl liṅgamyaṃ viśiṣaṇam ||</span>
        <br/>
      </div>
      <div class="lg">
        <span>naivam, na hy atra liṅgasya śaktyanekatvakalpanā |</span>
        <br/>
        <span>na ca tasyānumeyatvam, viśeṣyaś cāvadhāritaḥ ||</span>
        <br/>
      </div>
      <div class="lg">
        <span>viśiṣṭatvena cājñānāt tanmātrasyānumeyatā |</span>
        <br/>
        <span>nanu dhūmaviśeṣyatve hetoḥ pakṣaikadeśatā ||</span>
        <br/>
      </div>
      <div class="lg">
        <span>naitad asti, viśeṣe hi sādhye sāmānyahetutā |</span>
        <br/>
        <span>dhūmatajjānasambandhasmṛtiprāmāṇyakalpane ||</span>
        <br/>
      </div>
      <span class="pb" data-page="257">&lt;pb n="257"&gt;</span>
      <div class="lg">
        <span>phalena viṣayaikatvaṃ tadvyāpārāt puroditam |</span>
        <br/>
        <span>prameyadhīpramāṇatvaṃ bhāṣyakāras tu manyate ||</span>
        <br/>
      </div>
      <div class="lg">
        <span>pratyakṣāniyamoktaś ca sarvatraivānuṣajyate |</span>
        <br/>
        <span>anumānagṛhītasya tenaiva pratipādanam ||</span>
        <br/>
      </div>
      <div class="lg">
        <span>parebhyo vāñchatā vācyaḥ pūrvapakṣo yathoditaḥ |</span>
        <br/>
        <span>tatra dharmiṇam uddiśya sādhyadharmo vidhīyate ||</span>
        <br/>
      </div>
      <span class="pb" data-page="258">&lt;pb n="258"&gt;</span>
      <div class="lg">
        <span>niyamas tadvipakṣāc ca kalpyate nāvirodhinaḥ |</span>
        <br/>
        <span>asannikṛṣṭavācā ca dvayam atra jihāsitam ||</span>
        <br/>
      </div>
      <div class="lg">
        <span>tādrūpyeṇa paricchittis tadviparyayato 'pi ca |</span>
        <br/>
        <span>pramitasya pramāṇe hi nāpekṣā jāyate punaḥ ||</span>
        <br/>
      </div>
      <div class="lg">
        <span>tādrūpyeṇa paricchinne pramāṇaṃ niṣphalaṃ param |</span>
        <br/>
        <span>vaiparītyaparicchinne nāvakāśaḥ parasya tu ||</span>
        <br/>
      </div>
      <span class="pb" data-page="259">&lt;pb n="259"&gt;</span>
      <div class="lg">
        <span>mūle tasya hy anutpanne pūrveṇa viṣayo hṛtaḥ |</span>
        <br/>
        <span>pratyakṣādeś ca ṣaṭkasya yenaivārtho 'vadhāritaḥ ||</span>
        <br/>
      </div>
      <div class="lg">
        <span>tenaivottarabādhaḥ syād, vikalpāder asambhavāt |</span>
        <br/>
        <span>agrāhyatā tu śabdādeḥ pratyakṣeṇa virudhyate ||</span>
        <br/>
      </div>
      <span class="pb" data-page="260">&lt;pb n="260"&gt;</span>
      <div class="lg">
        <span>teṣām aśrāvaṇatvādi viruddham anumānataḥ |</span>
        <br/>
        <span>na hi śrāvaṇatā nāma pratyakṣeṇāvagamyate ||</span>
        <br/>
      </div>
      <div class="lg">
        <span>sānvayavyatirekābhyāṃ gamyate badhirādiṣu |</span>
        <br/>
        <span>tridhā śabdavirodhaḥ syāt pratijñādivibhāgataḥ ||</span>
        <br/>
      </div>
      <span class="pb" data-page="261">&lt;pb n="261"&gt;</span>
      <div class="lg">
        <span>pratijñāpūrvasañjalpasarvalokaprasiddhitaḥ |</span>
        <br/>
        <span>yāvajjīvam ahaṃ maunīty uktimātreṇa bādhyate ||</span>
        <br/>
      </div>
      <div class="lg">
        <span>sarvavākyamṛṣātve tu dharmoktyaivātmabādhanam |</span>
        <br/>
        <span>dharmyuktyāhaṃ yato jātaḥ sā vandhyā jananī mama ||</span>
        <br/>
      </div>
      <div class="lg">
        <span>bauddhasya śabdanityatvaṃ pūrvopetena bādhyate |</span>
        <br/>
        <span>candraśabdābhidheyatvaṃ śaśino yo niṣedhati ||</span>
        <br/>
      </div>
      <div class="lg">
        <span>sa sarvalokasiddhena candrajñānena bādhyate |</span>
        <br/>
        <span>jñātagogavayākāraṃ prati yaḥ sādhayed idam ||</span>
        <br/>
      </div>
      <div class="lg">
        <span>na gor gavayasādṛśyaṃ tasya bādhopamānataḥ |</span>
        <br/>
        <span>gehāvagatanāstitvo jīvaṃś caitro yadā bahiḥ ||</span>
        <br/>
      </div>
      <div class="lg">
        <span>nāstīti sādhyate bādhas tatrārthāpattito bhavet |</span>
        <br/>
        <span>agnāvadāhake sādhye śabde cānabhidhāyake ||</span>
        <br/>
      </div>
      <span class="pb" data-page="262">&lt;pb n="262"&gt;</span>
      <div class="lg">
        <span>śrotrādināstitāyāṃ ca śabdānityatvasādhane |</span>
        <br/>
        <span>śrutārthāpattibādho 'tra yadāptoktinivārite ||</span>
        <br/>
      </div>
      <div class="lg">
        <span>divābhujau niṣidhyeta hetunā rātribhojanam |</span>
        <br/>
        <span>śaśaśṛṅgādisadbhāvavirodho 'nupalabdhitaḥ ||</span>
        <br/>
      </div>
      <div class="lg">
        <span>evaṃ ca dharmasambandhabādhas tāvad udāhṛtaḥ |</span>
        <br/>
        <span>dharmadharmyubhayeṣāṃ ca svarūpasvaviśeṣayoḥ ||</span>
        <br/>
      </div>
      <div class="lg">
        <span>śrutyarthākṣiptayor vākye vācyaḥ sarvapramāṇakaḥ |</span>
        <br/>
        <span>tṛṇādivikriyāhetor agnimaddhimasādhane ||</span>
        <br/>
      </div>
      <span class="pb" data-page="263">&lt;pb n="263"&gt;</span>
      <div class="lg">
        <span>pratyakṣāvagatāc chaityāt tadviśeṣotthabādhanam |</span>
        <br/>
        <span>adharmo vihito duḥkhaṃ karotyalpam itīha tu ||</span>
        <br/>
      </div>
      <div class="lg">
        <span>vihitatvād adharmasya svarūpasyaiva bādhanam |</span>
        <br/>
        <span>tathā duḥkhanimittatvaṃ viśeṣas tasya bādhyate ||</span>
        <br/>
      </div>
      <div class="lg">
        <span>ayathārthā dhiyaḥ sarvāḥ ity ukte dvayabādhanam |</span>
        <br/>
        <span>svarūpasvaviśeṣābhyām, taddhīmithyātvasādhanāt ||</span>
        <br/>
      </div>
      <div class="lg">
        <span>kṣaṇikātyantamithyātve viśeṣau ca dvayor iha |</span>
        <br/>
        <span>darśanād ekadeśasyety anenaitad vyudasyate ||</span>
        <br/>
      </div>
      <span class="pb" data-page="264">&lt;pb n="264"&gt;</span>
      <div class="lg">
        <span>yatraikasyobhayor vāpi saṃśayādhīviparyayāḥ |</span>
        <br/>
        <span>śaityān na dāhako bahniś cākṣuṣatvād anityatā ||</span>
        <br/>
      </div>
      <div class="lg">
        <span>śabdasyetyevamādau tu dvayoḥ siddho viparyayaḥ |</span>
        <br/>
        <span>kṛtakatvaguṇatvādau parokte yājñikaṃ prati ||</span>
        <br/>
      </div>
      <div class="lg">
        <span>svokte caivamprakāre syād asiddho 'nyatarasya tu |</span>
        <br/>
        <span>bāṣpādibhāvasandigdho dvayor anyatarasya vā ||</span>
        <br/>
      </div>
      <div class="lg">
        <span>dhūmas tridhāpy asiddhaḥ syāt, evaṃ tāvat svarūpataḥ |</span>
        <br/>
        <span>eta eva prakārāḥ syur āśrayāsiddhikalpane ||</span>
        <br/>
      </div>
      <span class="pb" data-page="265">&lt;pb n="265"&gt;</span>
      <div class="lg">
        <span>jñāte 'pi hi svarūpeṇa nātaddharme 'sti hetutā |</span>
        <br/>
        <span>sarvatra dṛṣṭakāryatvād ātmā sarvagatas tv iti ||</span>
        <br/>
      </div>
      <div class="lg">
        <span>bauddhaṃ pratyāśrayāsiddhaḥ, laukikādes tu saṃśayaḥ |</span>
        <br/>
        <span>bāṅmātrāsiddhimātreṇa vyavahārāprakalpanāt ||</span>
        <br/>
      </div>
      <div class="lg">
        <span>dvābhyāṃ yo 'sattvato jñātas tadvaco dūṣaṇaṃ matam |</span>
        <br/>
        <span>itarat sādhanaṃ tu syād vādinā yadi sādhyate ||</span>
        <br/>
      </div>
      <div class="lg">
        <span>nirākaraṇasiddhau vā dūṣaṇaṃ prativādinaḥ |</span>
        <br/>
        <span>sandehaviparītatvahetū cātra nirākṛtau ||</span>
        <br/>
      </div>
      <div class="lg">
        <span>jñātasambandhavacanāt,   trayaḥ saṃśayahetavaḥ |</span>
        <br/>
        <span>san sādhye tadabhāve vā dvābhyāṃ vyāvṛtta eva ca ||</span>
        <br/>
      </div>
      <span class="pb" data-page="266">&lt;pb n="266"&gt;</span>
      <div class="lg">
        <span>dvau viruddhārthasambaddhau yāv ekatraikadeśini |</span>
        <br/>
        <span>prameyānityatāmūrtidharmāḥ sādhāraṇā dvayoḥ ||</span>
        <br/>
      </div>
      <div class="lg">
        <span>nityāyatnotthayatnotthānityeṣu dviranityataḥ |</span>
        <br/>
        <span>nityā bhūrgandhavattvena syād asādhāraṇas tvayam ||</span>
        <br/>
      </div>
      <div class="lg">
        <span>niścayaikāṅgavaikalyād eṣa saṃśayakāraṇam |</span>
        <br/>
        <span>sādhāraṇo yathā dṛṣṭo buddhidvayanimittakaḥ ||</span>
        <br/>
      </div>
      <span class="pb" data-page="267">&lt;pb n="267"&gt;</span>
      <div class="lg">
        <span>viruddhaikānavāpteś ca saṃśaye kāraṇaṃ matam |</span>
        <br/>
        <span>atrāsādhāraṇo nāsti tadabhāvamukhena tu ||</span>
        <br/>
      </div>
      <div class="lg">
        <span>dvayāsattvavirodhāc ca mataḥ saṃśayakāraṇam |</span>
        <br/>
        <span>sandigdhahetutā caiṣāṃ viṣayāpekṣayocyate ||</span>
        <br/>
      </div>
      <div class="lg">
        <span>nirṇayasyāpi hetutvaṃ dṛṣṭaṃ sādhyāntare yataḥ |</span>
        <br/>
        <span>vyavacchedānvayau labdhvā, niṣkriyādāv amūrtivat ||</span>
        <br/>
      </div>
      <div class="lg">
        <span>kṣityekadeśasiddhatve gandhavattvasya hetutā |</span>
        <br/>
        <span>yatrāpratyakṣatā vāyor arūpatvena sādhyate ||</span>
        <br/>
      </div>
      <span class="pb" data-page="268">&lt;pb n="268"&gt;</span>
      <div class="lg">
        <span>sparśāt pratyakṣatā vāsau viruddhāvyabhicāritā |</span>
        <br/>
        <span>ke cij jātyantaraṃ caināṃ varṇayantyapare punaḥ ||</span>
        <br/>
      </div>
      <div class="lg">
        <span>sādhāraṇatvam aṃśena samastaṃ vāpy ananvayam |</span>
        <br/>
        <span>pratijñā yatra bādhyeta pūrvoktair yasya sādhanaiḥ ||</span>
        <br/>
      </div>
      <div class="lg">
        <span>tat parājayataḥ kāryo nirṇayo bādhavarjanāt |</span>
        <br/>
        <span>kva cit saṃśayahetū yau pratyekatvena lakṣitau ||</span>
        <br/>
      </div>
      <div class="lg">
        <span>saṅghāte nirṇayas tābhyāmūrdhvatākākavattvavat |</span>
        <br/>
        <span>pratyekaṃ saṃhatau vāpi gamakāvavirodhinau ||</span>
        <br/>
      </div>
      <div class="lg">
        <span>tasmād bhinnau viruddhārthau hetū cātra nidarśitau |</span>
        <br/>
        <span>ṣoḍhā viruddhatām āhuś caturddhā vaikadhāpi vā ||</span>
        <br/>
      </div>
      <span class="pb" data-page="269">&lt;pb n="269"&gt;</span>
      <div class="lg">
        <span>śrutyarthoktasya bādhāyāṃ pratijñārthasya hetunā |</span>
        <br/>
        <span>nityatve kṛtakatvasya dharmabādhād viruddhatā ||</span>
        <br/>
      </div>
      <div class="lg">
        <span>bādho dharmaviśeṣasya yadā tv evaṃ prayujyate |</span>
        <br/>
        <span>arthavacchabdarūpaṃ syāt prāksambandhāvadhāraṇāt ||</span>
        <br/>
      </div>
      <div class="lg">
        <span>vibhaktimattvāt paścādvat svarūpeṇeti cāśrite |</span>
        <br/>
        <span>asvarūpārthayogas tu paścāc chabdasya dṛśyate ||</span>
        <br/>
      </div>
      <div class="lg">
        <span>tena prāg api sambandhād asvarūpārthatā bhavet |</span>
        <br/>
        <span>ihapratyayahetutvād dravyāder vyatiricyate ||</span>
        <br/>
      </div>
      <div class="lg">
        <span>samavāyo yathehāyaṃ ghaṭa ityādisaṅgatiḥ |</span>
        <br/>
        <span>atrāpy asamavāyatvaṃ saṃyogasyeva sidhyati ||</span>
        <br/>
      </div>
      <div class="lg">
        <span>tena dharmisvarūpasya vaiparītyād viruddhatā |</span>
        <br/>
        <span>yac ca sattāvad ekatvaṃ samavāyasya kalpitam ||</span>
        <br/>
      </div>
      <span class="pb" data-page="270">&lt;pb n="270"&gt;</span>
      <div class="lg">
        <span>tatra saṃyogavadbhedāt syād viśeṣaviruddhatā |</span>
        <br/>
        <span>nityam ātmāstitā kaiś cid yadā sautrāntikaṃ prati ||</span>
        <br/>
      </div>
      <div class="lg">
        <span>sādhyate 'vayavābhāvād vyomavad dvayabādhanam |</span>
        <br/>
        <span>tadobhayaviśeṣasya bādho 'yaṃ sādhyate yadā ||</span>
        <br/>
      </div>
      <div class="lg">
        <span>pārārthyaṃ cakṣurādīnāṃ saṅghātāc chayanādivat |</span>
        <br/>
        <span>śayane saṅghapārārthyaṃ bhautikavyāptahetuke ||</span>
        <br/>
      </div>
      <div class="lg">
        <span>ātmānaṃ prati pārārthyam asiddham iti bādhanam |</span>
        <br/>
        <span>asaṃhataparārthatve dṛṣṭe saṃhatatāpi ca ||</span>
        <br/>
      </div>
      <div class="lg">
        <span>anahaṅkārikatvaṃ ca cakṣurādeḥ prasajyate |</span>
        <br/>
        <span>gamakasyaikadeśasya vyāptir gamyeti bhāṣitum ||</span>
        <br/>
      </div>
      <div class="lg">
        <span>sādhyasādharmyavaidharmyadṛṣṭāntaḥ pratipādyate |</span>
        <br/>
        <span>tatra hetvartham uddiśya sādhyopādānam iṣyate ||</span>
        <br/>
      </div>
      <span class="pb" data-page="271">&lt;pb n="271"&gt;</span>
      <div class="lg">
        <span>uddeśyo vyāpyate dharmo vyāpakaś cetaro mataḥ |</span>
        <br/>
        <span>yadvṛttayoḥ prāthamyam ity ādyuddeśalakṣaṇam ||</span>
        <br/>
      </div>
      <div class="lg">
        <span>tadvṛttam eva kāraś ca syād upādeyalakṣaṇam |</span>
        <br/>
        <span>vadatyarthaṃ svaśaktyā ca śabdo vaktranapekṣayā ||</span>
        <br/>
      </div>
      <div class="lg">
        <span>sādhyahetutvam arthānāṃ vyāptiśaktyanurodhataḥ |</span>
        <br/>
        <span>tatrājñānād yadā vakta sahacāravivakṣayā ||</span>
        <br/>
      </div>
      <div class="lg">
        <span>viparyayeṇa vā hetau na vyāptatvaṃ vivakṣati |</span>
        <br/>
        <span>vivakṣann api vā śabdaṃ tadyogyaṃ na vaded yadi ||</span>
        <br/>
      </div>
      <span class="pb" data-page="272">&lt;pb n="272"&gt;</span>
      <div class="lg">
        <span>ghaṭe kṛtakanāśitve nāśivyāptaṃ kṛtena vā |</span>
        <br/>
        <span>na tadeṣṭasya hetutvam, syād aniṣṭasya caiva tat ||</span>
        <br/>
      </div>
      <div class="lg">
        <span>tasmād vyāpyatvarūpeṇa vācyo hetutvasammataḥ |</span>
        <br/>
        <span>yadā samyak prayukte 'pi vākye 'rtho na tathā bhavet ||</span>
        <br/>
      </div>
      <div class="lg">
        <span>sādhyahetūbhayavyāptiśūnyatvāt paramārthataḥ |</span>
        <br/>
        <span>nityo dhvaniramūrttatvāt karmavat paramāṇuvat ||</span>
        <br/>
      </div>
      <div class="lg">
        <span>ghaṭavad vyomavaccāpi, tadasadvādinaṃ prati |</span>
        <br/>
        <span>dharmyasiddhāv api hy evaṃ dṛṣṭāntābhāsatā bhavet ||</span>
        <br/>
      </div>
      <div class="lg">
        <span>tat sadbhāve 'pi ca vyomni dvayayukte 'pi kīrtite |</span>
        <br/>
        <span>karmādyālocanād vyāptir hetor nāstīti varjanam ||</span>
        <br/>
      </div>
      <div class="lg">
        <span>vyāptyā sādharmya ukte ca na vaidharmyam apekṣyate |</span>
        <br/>
        <span>sahabhāvitvadṛṣṭyā tu yadā vyāptiṃ na lakṣayet ||</span>
        <br/>
      </div>
      <span class="pb" data-page="273">&lt;pb n="273"&gt;</span>
      <div class="lg">
        <span>paraḥ sādharmyadṛṣṭāntāt tac ca nāpekṣate yadā |</span>
        <br/>
        <span>vaktā vā sahabhāvitvaṃ śuddhaṃ tena vaded yadā ||</span>
        <br/>
      </div>
      <div class="lg">
        <span>viparītānvayaṃ vāpi tat samādhitsayā tadā |</span>
        <br/>
        <span>pūrvajñānopamardena vaidharmyeṇeṣṭasādhanam ||</span>
        <br/>
      </div>
      <div class="lg">
        <span>sāhityamātraṃ pūrvoktaṃ hetos tatropayujyate |</span>
        <br/>
        <span>vyāpyavyāpakabhāvo hi bhāvayor yādṛg iṣyate ||</span>
        <br/>
      </div>
      <div class="lg">
        <span>tayor abhāvayos tasmād viparītaḥ pratīyate |</span>
        <br/>
        <span>dhūmabhāve 'gnibhāvena vyāpte 'nagnis tataś cyutaḥ ||</span>
        <br/>
      </div>
      <div class="lg">
        <span>adhūma eva vidyetetyevaṃ vyāpyatvamaśnute |</span>
        <br/>
        <span>tathānagnāvadhūmena vyāpte dhūmas tatacyutaḥ ||</span>
        <br/>
      </div>
      <div class="lg">
        <span>anyatrānavakāśatvād vyāpyate dhruvam agninā |</span>
        <br/>
        <span>vyāpakau tu yadocyete bhāvābhāvau tadā tataḥ ||</span>
        <br/>
      </div>
      <span class="pb" data-page="274">&lt;pb n="274"&gt;</span>
      <div class="lg">
        <span>naiva vyāpyād vipakṣasya pracyutiḥ kathitā bhavet |</span>
        <br/>
        <span>tasmād dhūmena sādhyatvam agneḥ prārthayate yadā ||</span>
        <br/>
      </div>
      <div class="lg">
        <span>tadānagnir adhūmena vyāpto vācyaḥ, na cānyathā |</span>
        <br/>
        <span>anagnyadhūmasāhitye vyāpter vāpi viparyaye ||</span>
        <br/>
      </div>
      <div class="lg">
        <span>na prastutopakāraḥ syād anyad vāpi prasādhyate |</span>
        <br/>
        <span>yatrāpy arthasya śūnyatvaṃ dvābhyām ekena vā bhavet ||</span>
        <br/>
      </div>
      <div class="lg">
        <span>yad anityaṃ tu tan mūrtam aṇuvad buddhivat khavat |</span>
        <br/>
        <span>sādhyena vyāptisiddhyaiva vyatireko 'tra kathyate ||</span>
        <br/>
      </div>
      <span class="pb" data-page="275">&lt;pb n="275"&gt;</span>
      <div class="lg">
        <span>yasyāyaṃ nāsty asau hetus tena sādhyena nāpyate |</span>
        <br/>
        <span>tena dṛṣṭe 'pi sāhitye na sarvo gamya iṣyate ||</span>
        <br/>
      </div>
      <div class="lg">
        <span>sahadṛṣṭir na sambandho vyāptir naiva ca tāvatā |</span>
        <br/>
        <span>mūrtānityatvayukte 'pi tasmād aṅgīkṛte ghaṭe ||</span>
        <br/>
      </div>
      <div class="lg">
        <span>karmādau vyāptyabhāvena na dṛṣṭāntatvam iṣyate |</span>
        <br/>
        <span>aśeṣāpekṣitatvāc ca saukaryāc cāpy adarśanāt ||</span>
        <br/>
      </div>
      <div class="lg">
        <span>sādhane yadyapīṣṭo 'tra vyatireko 'numāṃ prati |</span>
        <br/>
        <span>tāvatā na hy anaṅgatvaṃ yuktiḥ śābde hi vakṣyate ||</span>
        <br/>
      </div>
      <span class="pb" data-page="276">&lt;pb n="276"&gt;</span>
      <div class="lg">
        <span>bodhaprasaṅgo bhedānāṃ na cāvyāpter bhaviṣyati |</span>
        <br/>
        <span>astisāmānyavastveṣu vyāpitā tatra gamyatām ||</span>
        <br/>
      </div>
      <div class="lg">
        <span>ke cit sādharmyadṛṣṭānte vyāptyāpi kathite punaḥ |</span>
        <br/>
        <span>vaidharmyoktim apīcchanti, vyāvṛttiniyamecchayā ||</span>
        <br/>
      </div>
      <div class="lg">
        <span>hetau sādharmyadṛṣṭāntāt sādhyenaivāvadhārite |</span>
        <br/>
        <span>vyāvṛttiḥ sarvataḥ prāptā sādhyābhāve niyamyate ||</span>
        <br/>
      </div>
      <span class="pb" data-page="277">&lt;pb n="277"&gt;</span>
      <div class="lg">
        <span>tat tu mandaphalaṃ yasmāt pakṣe 'py evaṃ nirūpitam |</span>
        <br/>
        <span>vyāpakābhāvamātraṃ hi vyāpyān nityaṃ nivartate ||</span>
        <br/>
      </div>
      <div class="lg">
        <span>tasmād yathaiva śuklatve paṭasyokte virodhinām |</span>
        <br/>
        <span>nivṛttir na tu dairdhyādes tathātrāpi bhaviṣyati ||</span>
        <br/>
      </div>
      <div class="lg">
        <span>dvaividhyaṃ nopapannaṃ tu yathaiva hy agnidhūmayoḥ |</span>
        <br/>
        <span>pratyakṣadṛṣṭaḥ sambandho gatiprāptyos tathaiva hi ||</span>
        <br/>
      </div>
      <div class="lg">
        <span>āditye 'nupalabdhiś cen na deśe 'py adhunātane |</span>
        <br/>
        <span>kva cit tatropalabdhiś ced devadatte 'pi dṛśyatām ||</span>
        <br/>
      </div>
      <span class="pb" data-page="278">&lt;pb n="278"&gt;</span>
      <div class="lg">
        <span>yadi dharmyantarāpekṣā tatra sāmānyadṛṣṭatā |</span>
        <br/>
        <span>syād agnidhūmayoḥ saiva, tasmād evaṃ pracakṣate ||</span>
        <br/>
      </div>
      <div class="lg">
        <span>pratyakṣadṛṣṭasambandhaṃ yayor eva viśeṣayoḥ |</span>
        <br/>
        <span>gomayendhanatajjanyaviśeṣādimatiḥ kṛtā ||</span>
        <br/>
      </div>
      <div class="lg">
        <span>taddeśasthena tenaiva gatvā kālāntare 'pi tam |</span>
        <br/>
        <span>yadāgnir budhyate,   tasya pūrvabodhāt punaḥ punaḥ ||</span>
        <br/>
      </div>
      <span class="pb" data-page="279">&lt;pb n="279"&gt;</span>
      <div class="lg">
        <span>sandihyamānasadbhāvavastubodhāt pramāṇatā |</span>
        <br/>
        <span>viśeṣadṛṣṭam etac ca likhitaṃ vindhyavāsinā ||</span>
        <br/>
      </div>
      <div class="lg">
        <span>ākṛtyor eva caiṣeṣṭā vyavacchedena kena cit |</span>
        <br/>
        <span>hetusādhyavyavastheti viśeṣo nopadarśitaḥ ||</span>
        <br/>
      </div>
      <div class="lg">
        <span>agnidhūmāntaratve ca vācye sāmānyato mitau |</span>
        <br/>
        <span>sāmānyadṛṣṭam ekāntād atretyāditya ucyate ||</span>
        <br/>
      </div>
      <div class="lg">
        <span>pratyakṣaviṣayatvaṃ ca sāmānyasya prasādhitam |</span>
        <br/>
        <span>vastutvaṃ ca, atra hetur vā dvayasyāpy abhidhīyate ||</span>
        <br/>
      </div>
      <div class="lg">
        <span>dhūmād agnyanumānasya vastvālambanatā bhavet |</span>
        <br/>
        <span>abhāvānyapramāṇatvāt svārthe śrotrādibuddhivat ||</span>
        <br/>
      </div>
      <div class="lg">
        <span>sāmānyasya ca vastutvaṃ pratyakṣagrāhyatāpi ca |</span>
        <br/>
        <span>abhāvānyaprameyatvād asādhāraṇavastuvat ||</span>
        <br/>
      </div>
      <span class="pb" data-page="280">&lt;pb n="280"&gt;</span>
      <div class="lg">
        <span>sāmānyaṃ nānumānena vinā yasya pratīyate |</span>
        <br/>
        <span>na ca liṅgavinirmuktam anumānaṃ pravartate ||</span>
        <br/>
      </div>
      <div class="lg">
        <span>asāmānyasya liṅgatvaṃ na ca kena cid iṣyate |</span>
        <br/>
        <span>na cānavagataṃ liṅgaṃ kiñ cid asti prakāśakam ||</span>
        <br/>
      </div>
      <div class="lg">
        <span>tasya vāpy anumānena syād anyena gatiḥ punaḥ |</span>
        <br/>
        <span>tadutpattiś ca liṅgāt syāt sāmānyajñānasaṃhitāt ||</span>
        <br/>
      </div>
      <div class="lg">
        <span>tasya cāpy anumānatvāt bhavel liṅgena codbhavaḥ |</span>
        <br/>
        <span>anumānāntarād eva jñānenaivaṃ ca kalpane ||</span>
        <br/>
      </div>
      <div class="lg">
        <span>liṅgaliṅgyanumānānām ānantyād ekaliṅgini |</span>
        <br/>
        <span>gatir yugasahasreṣu bahuṣv api na vidyate ||</span>
        <br/>
      </div>
      <div class="lg">
        <span>atha sāmānyabhūte 'pi liṅge 'nyasmād gatir bhavet |</span>
        <br/>
        <span>pramāṇād apramāṇād vā, tathā liṅgigatir bhavet ||</span>
        <br/>
      </div>
      <div class="lg">
        <span>evam apy anumānasya nityocchedaḥ prasajyate |</span>
        <br/>
        <span>pramāṇāntaram eva syāt sāmānyasyāvabodhakam ||</span>
        <br/>
      </div>
      <span class="pb" data-page="281">&lt;pb n="281"&gt;</span>
      <div class="lg">
        <span>apramāṇāvabuddhād vā liṅgāl liṅgini yā matiḥ |</span>
        <br/>
        <span>sāpi mithyā bhaven nityaṃ bāṣpajātāgnibuddhivat ||</span>
        <br/>
      </div>
      <div class="lg">
        <span>nanv apramāṇabhūtāpi sambandhasmṛtir iṣyate |</span>
        <br/>
        <span>yathā liṅgigatau hetus tathā liṅgagatir bhavet ||</span>
        <br/>
      </div>
      <div class="lg">
        <span>tatra yat pūrvavijñānaṃ tasya prāmāṇyam iṣyate |</span>
        <br/>
        <span>tadupasthānamātreṇa smṛteḥ syāc caritārthatā ||</span>
        <br/>
      </div>
      <span class="pb" data-page="282">&lt;pb n="282"&gt;</span>
      <div class="lg">
        <span>na tu liṅgagatau kiñ cit pramāṇam upapadyate |</span>
        <br/>
        <span>tadabhāvāsmṛtiś cātra na kathañ cit pravartate ||</span>
        <br/>
      </div>
      <div class="lg">
        <span>smārtam etadabhedena vijñānam iti yo vadet |</span>
        <br/>
        <span>tasya vandhyāsute 'py asti nūnaṃ smaraṇaśaktatā ||</span>
        <br/>
      </div>
      <div class="lg">
        <span>na cāsādhāraṇo 'rthātmā sāmānyajñānakāraṇam |</span>
        <br/>
        <span>yasmān nāsyāvinābhāvas tena dṛṣṭaḥ kathañ cana ||</span>
        <br/>
      </div>
      <div class="lg">
        <span>syād vā sambandhadṛṣṭyāsau sāmānyaṃ kṛtakatvavat |</span>
        <br/>
        <span>na hy asādhāraṇaṃ vastu pūrvatreha ca vidyate ||</span>
        <br/>
      </div>
      <div class="lg">
        <span>na cāpy avyapadeśasya vikalparahitasya ca |</span>
        <br/>
        <span>vinā pūrvānusandhānāl liṅgatvam upapadyate ||</span>
        <br/>
      </div>
      <span class="pb" data-page="283">&lt;pb n="283"&gt;</span>
      <div class="lg">
        <span>kalpyante ca viśeṣā ye te 'py aliṅgam ananvayāt |</span>
        <br/>
        <span>etasmād eva hetoḥ syāt tajñānasyāpy aliṅgatā ||</span>
        <br/>
      </div>
      <div class="lg">
        <span>sāmānyarūpatāyāṃ vā tathaivānavadhāraṇam |</span>
        <br/>
        <span>kva cid vā dṛṣṭasambandhe sarvaḥ pratyāyako bhavet ||</span>
        <br/>
      </div>
      <div class="lg">
        <span>sambandhānubhavo 'vaśyam eṣitavyaś ca liṅganaḥ |</span>
        <br/>
        <span>anumānapravṛttes tu prāg jñānaṃ tatra nāsti te ||</span>
        <br/>
      </div>
      <div class="lg">
        <span>na cāpi vāsanāmātrāl liṅgajñānasya sambhavaḥ |</span>
        <br/>
        <span>liṅgijñānaṃ ca tadvat syāt trirūpāl liṅgato na tat ||</span>
        <br/>
      </div>
      <span class="pb" data-page="284">&lt;pb n="284"&gt;</span>
      <div class="lg">
        <span>tatrābhāvasya liṅgatvaṃ na cāsāv ānumānikaḥ |</span>
        <br/>
        <span>pramāṇāntaragamyatvāt tatra doṣo na jāyate ||</span>
        <br/>
      </div>
      <div class="lg">
        <span>pratyakṣāvagatāl liṅgād yasya liṅgigatir bhavet |</span>
        <br/>
        <span>tasya nāto 'dhikaṃ kiñ cit prārthanīyaṃ prasajyate ||</span>
        <br/>
      </div>
      <div class="lg">
        <span>yatrāpy anumitāl liṅgāl liṅgini grahaṇaṃ bhavet |</span>
        <br/>
        <span>tatrāpi maulikaṃ liṅgaṃ pratyakṣād eva gamyate ||</span>
        <br/>
      </div>
      <div class="lg">
        <span>liṅgatvaṃ kṛtakatvādau kriyāyāḥ kārakasya vā |</span>
        <br/>
        <span>pratyakṣatvaṃ ca tasyeṣṭam iti dūraṃ na gamyate ||</span>
        <br/>
      </div>
      <div class="lg">
        <span>evaṃ śabdopamānādau sāmānyāśrayatā yataḥ |</span>
        <br/>
        <span>taddaussthityena daussthityaṃ sarvatrātaḥ prasajyate ||</span>
        <br/>
      </div>
      <div class="lg">
        <span>tasmāt pratyakṣapūrvatvaṃ pramāṇāntara iṣyate |</span>
        <br/>
        <span>pratyakṣatvaṃ ca sāmānye nānyathā hi gatir bhavet ||</span>
        <br/>
      </div>
      <div class="lg">
        <span>pratyakṣālambanatvaṃ ca viśeṣasya kathaṃ bhavet |</span>
        <br/>
        <span>yadā vastvantarāpekṣaḥ sāmānyāṃśaḥ sa kīrtyate ||</span>
        <br/>
      </div>
      <span class="pb" data-page="285">&lt;pb n="285"&gt;</span>
      <div class="lg">
        <span>rūpādayo hi sāmānyaṃ sarve nīlādyapekṣayā |</span>
        <br/>
        <span>svaviśeṣānapekṣyātha nīlādīnāṃ samānatā ||</span>
        <br/>
      </div>
      <div class="lg">
        <span>te cāpi tāvat sāmānyaṃ yāvat syuḥ paramāṇavaḥ |</span>
        <br/>
        <span>dvyaṇukasyāpi yadrūpaṃ tad dhi sādhāraṇaṃ dvayoḥ ||</span>
        <br/>
      </div>
      <div class="lg">
        <span>na cāntyena viśeṣeṇa vyavahāro 'sti kasya cit |</span>
        <br/>
        <span>na ca pratyakṣatā tasya saṅghāte kevalasya vā ||</span>
        <br/>
      </div>
      <div class="lg">
        <span>bhedenāgṛhyamāṇasya nābhedo grāhyatāṃ vrajet |</span>
        <br/>
        <span>na ca bhinneṣv abhinnatvabuddher grāhyatvasambhavaḥ ||</span>
        <br/>
      </div>
      <span class="pb" data-page="286">&lt;pb n="286"&gt;</span>
      <div class="lg">
        <span>samudāyo na vāpy asti bhavatāṃ na ca sarvadā |</span>
        <br/>
        <span>sarveṣām asatārthena pratyayotpattisambhavaḥ ||</span>
        <br/>
      </div>
      <div class="lg">
        <span>na caikajātiyogena vināsti samudāyatā |</span>
        <br/>
        <span>samudāye 'pi cāṇutvaṃ naiteṣām apagacchati ||</span>
        <br/>
      </div>
      <div class="lg">
        <span>sāmānyam ity adṛśye 'pi tena sāmānya eva naḥ |</span>
        <br/>
        <span>vyāsaṅginī bhavaty eṣā dhīrvināpy ekakalpanāt ||</span>
        <br/>
      </div>
      <div class="lg">
        <span>vyāsajya vartamānasya sāmānyasya yathendriyaiḥ |</span>
        <br/>
        <span>grahaṇaṃ tadvad eva syāt prativyaktiniveśinaḥ ||</span>
        <br/>
      </div>
      <div class="lg">
        <span>mīmāṃsakaiś ca nāvaśyam iṣyante paramāṇavaḥ |</span>
        <br/>
        <span>yadbalenopalabdhasya mithyātvaṃ kalpayed bhavān ||</span>
        <br/>
      </div>
      <div class="lg">
        <span>samūharūpaṃ pratyakṣam adṛśyaiḥ paramāṇubhiḥ |</span>
        <br/>
        <span>yo 'pahnute śaśasyāpi so 'bhāvaṃ śṛṅgato vadet ||</span>
        <br/>
      </div>
      <div class="lg">
        <span>samūhaparamārthatve sthite tatsiddhihetukā |</span>
        <br/>
        <span>yadi nāmāvagamyeta paramāṇvastitā punaḥ ||</span>
        <br/>
      </div>
      <span class="pb" data-page="287">&lt;pb n="287"&gt;</span>
      <div class="lg">
        <span>tasmād yad gṛhyate vastu yena rūpeṇa sarvadā |</span>
        <br/>
        <span>tat tathaivābhyupetavyaṃ sāmānyam atha vetarat ||</span>
        <br/>
      </div>
      <div class="lg">
        <span>sattādisāmānyam apekṣya sarvaṃ gotvādi sādhāraṇatām upaiti |</span>
        <br/>
        <span>tasmād asādhāraṇam akṣagamyaṃ vadan na sāmānyam apahnuvīta ||</span>
        <br/>
      </div>
      <div class="lg">
        <span>sāmānyarupeṇa na gṛhyate cet, kiṃ vāstyasādhāraṇabuddhir atra |</span>
        <br/>
        <span>yadvastu lokaḥ pratipadyate 'smin dvidhāpi tacchaktyata eva vaktum ||</span>
        <br/>
      </div>
      <div class="lg">
        <span>pratyakṣādiṣu vaktavyaṃ śabdamātrasya lakṣaṇam |</span>
        <br/>
        <span>adatitvariteneha kiṃ śāstrād abhidhīyate ||</span>
        <br/>
      </div>
      <span class="pb" data-page="288">&lt;pb n="288"&gt;</span>
      <div class="lg">
        <span>sāmānyalakṣaṇaṃ tyaktvā viśeṣasyaiva lakṣaṇam |</span>
        <br/>
        <span>na śakyaṃ kevalaṃ vaktum ito 'py asya na vācyatā ||</span>
        <br/>
      </div>
      <div class="lg">
        <span>yac coktaṃ śabdavijñānād arthe jñānam itīdṛśamū |</span>
        <br/>
        <span>aviśiṣṭaṃ viśiṣṭasya na tacchāstrasya lakṣaṇam ||</span>
        <br/>
      </div>
      <div class="lg">
        <span>pravṛttir vā nivṛttir vā nityena kṛtakena vā |</span>
        <br/>
        <span>puṃsāṃ yenopadiśyeta tacchāstram abhidhīyate ||</span>
        <br/>
      </div>
      <div class="lg">
        <span>svarūpakathanaṃ yat tu kasya cit tatra dṛśyate |</span>
        <br/>
        <span>tadaṅgatvena tasyāpi śāstratvam avagamyate ||</span>
        <br/>
      </div>
      <div class="lg">
        <span>bhāvanāyāṃ samastāyāṃ vākyād evopajāyate |</span>
        <br/>
        <span>pravṛttir vā nivṛttir vā tacchāstraṃ na padād yataḥ ||</span>
        <br/>
      </div>
      <div class="lg">
        <span>aparīkṣāmiṣeṇāpi lakṣaṇāni vadannayam |</span>
        <br/>
        <span>na svatantropayogitvanirapekṣāṇi jalpati ||</span>
        <br/>
      </div>
      <div class="lg">
        <span>tatra yallokavākyasthaṃ kathayecchabdalakṣaṇam |</span>
        <br/>
        <span>vedaṃ vyākhyātukāmasya tannātīvopayujyate ||</span>
        <br/>
      </div>
      <span class="pb" data-page="289">&lt;pb n="289"&gt;</span>
      <div class="lg">
        <span>pratyakṣādyupayogaṃ tu varṇamātrāditaḥ puraḥ |</span>
        <br/>
        <span>śāstrārthajñānavelāyāṃ matvā tallakṣaṇaṃ kṛtam ||</span>
        <br/>
      </div>
      <div class="lg">
        <span>yat tu gāmānayetyādivākyasthaṃ śabdalakṣaṇam |</span>
        <br/>
        <span>tasya nehopayogo 'sti tasmāc chāstragataṃ kṛtam ||</span>
        <br/>
      </div>
      <div class="lg">
        <span>veśeṣaś ca na sāmānyam antareṇāsti kaś cana |</span>
        <br/>
        <span>tasmāt tam apy udāhṛtya sāmānyaṃ lakṣayet sukham ||</span>
        <br/>
      </div>
      <div class="lg">
        <span>sāmānyarūpam apy etadadhikārād viśiṣyate |</span>
        <br/>
        <span>codanā copadeśaś ca śāstram evety udāhṛtam ||</span>
        <br/>
      </div>
      <span class="pb" data-page="290">&lt;pb n="290"&gt;</span>
      <div class="lg">
        <span>yathā ca codanāśabdo vaidikyām eva vartate |</span>
        <br/>
        <span>śabdajñānārthavijñānaśabdau śāstre tathā sthitau ||</span>
        <br/>
      </div>
      <div class="lg">
        <span>pratyakṣādyaparīkṣyatve tadantarbhāvahetukam |</span>
        <br/>
        <span>śāstrasyāpy aparīkṣyatvamanayaiva dhiyoditam ||</span>
        <br/>
      </div>
      <div class="lg">
        <span>tatrānumānam evedaṃ bauddhair vaiśeṣikaiḥ śritam |</span>
        <br/>
        <span>bhedaḥ sāṃkhyādibhis tv iṣṭo na tūktaṃ bhedakāraṇam ||</span>
        <br/>
      </div>
      <div class="lg">
        <span>pūrvasaṃskārayuktāntyavarṇavākyādikalpanā |</span>
        <br/>
        <span>vivakṣādi ca dhūmādau nāstīty etena bhinnatā ||</span>
        <br/>
      </div>
      <div class="lg">
        <span>yair uktā tatra vaidharmyavikalpasamajātitā |</span>
        <br/>
        <span>dhūmānityaviṣāṇyādiviśeṣān na hi bhinnatā ||</span>
        <br/>
      </div>
      <span class="pb" data-page="291">&lt;pb n="291"&gt;</span>
      <div class="lg">
        <span>tailakṣaṇyaparityāgo yāvan na pratipādyate |</span>
        <br/>
        <span>tāvad viśeṣamātreṇa vadato jātitā bhavet ||</span>
        <br/>
      </div>
      <div class="lg">
        <span>yatheṣṭaviniyogena pratītir yāpi śabdataḥ |</span>
        <br/>
        <span>na dhūmāder itīhāpi vyabhicāro 'ṅgavṛttibhiḥ ||</span>
        <br/>
      </div>
      <div class="lg">
        <span>hastasaṃjñādayo ye 'pi yadarthapratipādane |</span>
        <br/>
        <span>bhaveyuḥ kṛtasaṅketāste na liṅgam iti sthitiḥ ||</span>
        <br/>
      </div>
      <span class="pb" data-page="292">&lt;pb n="292"&gt;</span>
      <div class="lg">
        <span>puruṣākṣiptatayāṃ ca tathaiva vyabhicāritā |</span>
        <br/>
        <span>padavaidikavākyānāṃ na satyavyāpitā bhavet ||</span>
        <br/>
      </div>
      <div class="lg">
        <span>sambandhātubhavaś cāyaṃ so 'nyatrāpi vilakṣaṇaḥ |</span>
        <br/>
        <span>etasmin puruṣāpekṣā deśāpekṣāgnidhūmayoḥ ||</span>
        <br/>
      </div>
      <div class="lg">
        <span>kālādyapekṣayā cānyaḥ, uktā cānyair abhinnatā |</span>
        <br/>
        <span>āptavādāvisaṃvādasāmānyād anumānataḥ ||</span>
        <br/>
      </div>
      <div class="lg">
        <span>na cāpūrvādiśabdānāṃ bhedāt sarvatra bhinnatā |</span>
        <br/>
        <span>na cehāśvādiśabdebhyo bhedas teṣāṃ pratīyate ||</span>
        <br/>
      </div>
      <div class="lg">
        <span>na cāpy ajñātasambandhaṃ padaṃ kiñ cit prakāśakam |</span>
        <br/>
        <span>sambandhān anubhūtyāto na syād ananumānatā ||</span>
        <br/>
      </div>
      <span class="pb" data-page="293">&lt;pb n="293"&gt;</span>
      <div class="lg">
        <span>tulyākāratayāpy atra śabdajñānārthataddhiyām |</span>
        <br/>
        <span>agnidhūmeṣv adṛṣṭatvān na bhedas tannivāraṇāt ||</span>
        <br/>
      </div>
      <div class="lg">
        <span>pratibimbeṣv anaikānto bimbaṃ yādṛgghi darpaṇe |</span>
        <br/>
        <span>tādṛṅ mukhādi budhyante, na cātrānanumānatā ||</span>
        <br/>
      </div>
      <div class="lg">
        <span>pratyakṣatā tadāpy atra tadānyair vyabhicāritā |</span>
        <br/>
        <span>yatra pādādi bambena gatānām anumīyate ||</span>
        <br/>
      </div>
      <div class="lg">
        <span>ekavākyāt sakṛc coktān nāpy anekasya tatkṣaṇam |</span>
        <br/>
        <span>syād viruddhāviruddhasya bodhād etasya bhinnātā ||</span>
        <br/>
      </div>
      <div class="lg">
        <span>liṅgasyāpi hi tādrūpyaṃ dṛṣṭaṃ hetuviruddhayoḥ |</span>
        <br/>
        <span>virodhān nānumānaṃ cet, syād anāgamatāpi te ||</span>
        <br/>
      </div>
      <span class="pb" data-page="294">&lt;pb n="294"&gt;</span>
      <div class="lg">
        <span>yatra caikārthatā vākye tatra syād anumānatā |</span>
        <br/>
        <span>sakṛduccarite cāsmin vivakṣaikaiva dṛśyate ||</span>
        <br/>
      </div>
      <div class="lg">
        <span>yas tv anirdhānaṃ ca dhūmādau vyabhicāritam |</span>
        <br/>
        <span>sa liṅge 'py asphuṭe dṛṣṭas tasmān naitena bhidyate ||</span>
        <br/>
      </div>
      <div class="lg">
        <span>dṛṣṭāntānabhidhānaṃ ca dhūmādau vyabhicāritam |</span>
        <br/>
        <span>prasiddhatvād dhi tatrāpi na dṛṣṭānto 'bhidhīyate ||</span>
        <br/>
      </div>
      <div class="lg">
        <span>anabhyas te tv apekṣante śabde sambandhinaḥ smṛtim |</span>
        <br/>
        <span>atra pratyukta ity evaṃ budhyante hi cirāt kva cit ||</span>
        <br/>
      </div>
      <div class="lg">
        <span>paroktā hetavaś cātra nābhedasya nivāritāḥ |</span>
        <br/>
        <span>śabdānumānayor aikyaṃ dhūmād agnyanumānavat ||</span>
        <br/>
      </div>
      <div class="lg">
        <span>anvayavyatirekābhyām ekapratyakṣadarśanāt |</span>
        <br/>
        <span>sambandhapūrvakatvāc ca pratipattir ito yataḥ ||</span>
        <br/>
      </div>
      <div class="lg">
        <span>pratyakṣānyapramāṇatvāt tadadṛṣṭārthabodhanāt |</span>
        <br/>
        <span>sāmānyaviṣayatvāc ca traikālyaviṣayāśrayāt ||</span>
        <br/>
      </div>
      <span class="pb" data-page="295">&lt;pb n="295"&gt;</span>
      <div class="lg">
        <span>kaiś cin mīmāṃsakair ukto bhedo 'tra viṣayāntarāt |</span>
        <br/>
        <span>pūrvābhyāṃ hy aparicchinne śāstram arthe pravartate ||</span>
        <br/>
      </div>
      <div class="lg">
        <span>tatrāpi nāgamatvaṃ syāt puruṣokte, tathās tu cet |</span>
        <br/>
        <span>pratyayaḥ kin nimitto 'rthe, vaktṛbuddheḥ, kuto nv asau ||</span>
        <br/>
      </div>
      <div class="lg">
        <span>na śabdārthasya sāliṅgaṃ na śabdo 'syāḥ kathañ cana |</span>
        <br/>
        <span>viśeṣo gamyate tābhyāṃ na caitasyānumeyatā ||</span>
        <br/>
      </div>
      <div class="lg">
        <span>tena vaktur abhiprāye pratyakṣādyanirūpite |</span>
        <br/>
        <span>puruṣoktir api śroturāgamatvaṃ prapadyate ||</span>
        <br/>
      </div>
      <div class="lg">
        <span>na cāpy ananumeyatvam āgamārthasya śakyate |</span>
        <br/>
        <span>liṅgaṃ hi śabda evāsya dhūmo 'gner iva kalpyate ||</span>
        <br/>
      </div>
      <span class="pb" data-page="296">&lt;pb n="296"&gt;</span>
      <div class="lg">
        <span>na cāpy ananumeyavāt pramāṇāntaragamyatā |</span>
        <br/>
        <span>rūpasyāśrāvaṇatvena na hy apratyakṣateṣyate ||</span>
        <br/>
      </div>
      <div class="lg">
        <span>evaṃ sati svayūthyā na ke cin nātiprapañcinaḥ |</span>
        <br/>
        <span>anumānaviśeṣo 'yam īdṛg dharmasya bodhakaḥ ||</span>
        <br/>
      </div>
      <div class="lg">
        <span>bhaviṣyatyartharūpaṃ tu liṅgaṃ dharme nirākṛtam |</span>
        <br/>
        <span>saṃjñānumānatecchā tu na duṣyedāgame 'pi naḥ ||</span>
        <br/>
      </div>
      <div class="lg">
        <span>lakṣaṇena tv abhinnatvaṃ yadi śabdānumānayoḥ |</span>
        <br/>
        <span>vedajñānāpramāṇatvaṃ syād atallakṣaṇatvataḥ ||</span>
        <br/>
      </div>
      <div class="lg">
        <span>āptavādāvisaṃvādasāmānyān nṛvacassu hi |</span>
        <br/>
        <span>lakṣaṇenānumānatvāt prāmāṇyaṃ siddhimṛcchati ||</span>
        <br/>
      </div>
      <div class="lg">
        <span>vede tv āptanarābhāvāt sambandhānubhavād ṛte |</span>
        <br/>
        <span>lakṣaṇaṃ nānumānasyety aprāmāṇyaṃ prasajyate ||</span>
        <br/>
      </div>
      <span class="pb" data-page="297">&lt;pb n="297"&gt;</span>
      <div class="lg">
        <span>nanv ekadeśasatyatve tasya syād anumānatā |</span>
        <br/>
        <span>vedatvād agnihotrādau vāyukṣepiṣṭhavākyavat ||</span>
        <br/>
      </div>
      <div class="lg">
        <span>nādityayūpe 'naikāntāt, tadvad vā gauṇatā bhavet |</span>
        <br/>
        <span>nātaḥ pratyanumānānām evaṃ pūrvoktayā viśā ||</span>
        <br/>
      </div>
      <div class="lg">
        <span>tasmāl lakṣaṇabhedena yadi śabdapramāṇatā |</span>
        <br/>
        <span>samā loke ca vede ca siddhā vedapramāṇatā ||</span>
        <br/>
      </div>
      <div class="lg">
        <span>tena cāptopadeśatvaṃ na syād āgamalakṣaṇam |</span>
        <br/>
        <span>nāptasya sambhavo vede, loke nāsmāt pramāṇatā ||</span>
        <br/>
      </div>
      <div class="lg">
        <span>purastād varṇitaṃ hy etat, tsmāc chabdena yā matiḥ |</span>
        <br/>
        <span>tasyāḥ svataḥ pramāṇatvaṃ na cet syād doṣadarśanam ||</span>
        <br/>
      </div>
      <span class="pb" data-page="298">&lt;pb n="298"&gt;</span>
      <div class="lg">
        <span>anumānena caitasya prāmāṇyaṃ kevalaṃ samam |</span>
        <br/>
        <span>pade tāvat kṛto yatnaḥ parair ity atra varṇyate ||</span>
        <br/>
      </div>
      <div class="lg">
        <span>viṣayo 'nyādṛśas tāvad dṛśyate liṅgaśabdayoḥ |</span>
        <br/>
        <span>sāmānyaviṣayatvaṃ ca padasya sthāpayiṣyati ||</span>
        <br/>
      </div>
      <div class="lg">
        <span>dharmādharmaviśiṣṭaś ca liṅgīty etac ca sādhitam |</span>
        <br/>
        <span>na tāvad anumānaṃ hi yāvat tadviṣayaṃ na tat ||</span>
        <br/>
      </div>
      <div class="lg">
        <span>sāmānyād atiriktaṃ tu śābde vākyasya gocaraḥ |</span>
        <br/>
        <span>sāmarthyād anumeyatvād aśrute 'pi padāntare ||</span>
        <br/>
      </div>
      <div class="lg">
        <span>saṃkhyādimān padārthaś cet, na tāvat so 'vyayādiṣu |</span>
        <br/>
        <span>yatrāpi te pratīyante tatra vyakter viśeṣaṇam ||</span>
        <br/>
      </div>
      <div class="lg">
        <span>padāntarābhidheyasya tādarthyāc ca kriyātmanaḥ |</span>
        <br/>
        <span>vākyārthe 'pi padaṃ yatra gomadādi prayujyate ||</span>
        <br/>
      </div>
      <span class="pb" data-page="299">&lt;pb n="299"&gt;</span>
      <div class="lg">
        <span>saty apy atra viśeṣṭatve siddhatvān naiva pakṣatā |</span>
        <br/>
        <span>tāvān eva hi tatrārtho yaḥ pūrvam avadhāritaḥ ||</span>
        <br/>
      </div>
      <div class="lg">
        <span>bhedabuddheś ca vaiṣamyaṃ prakṛtipratyayārthayoḥ |</span>
        <br/>
        <span>viśeṣaṇaviśeṣyārthasvātantryagrahaṇaṃ na ca ||</span>
        <br/>
      </div>
      <div class="lg">
        <span>viśeṣyapūrvikā tatra buddhiś cātra viparyayaḥ |</span>
        <br/>
        <span>atha śabdo 'rthavattvena pakṣaḥ kasmān na kalpyate ||</span>
        <br/>
      </div>
      <div class="lg">
        <span>pratijñārthaikadeśo hi hetus tatra prasajyate |</span>
        <br/>
        <span>pakṣe dhūmaviśeṣe ca sāmānyaṃ hetur iṣyate ||</span>
        <br/>
      </div>
      <div class="lg">
        <span>śabdatvaṃ gamakaṃ nātra gośabdatvaṃ niṣetsyate |</span>
        <br/>
        <span>vyaktir eva viśiṣyāto hetuś caikā prasajyate ||</span>
        <br/>
      </div>
      <span class="pb" data-page="300">&lt;pb n="300"&gt;</span>
      <div class="lg">
        <span>bhaved vyañjakabhedāc cet, na tv evaṃ pratyayo 'sti naḥ |</span>
        <br/>
        <span>kathaṃ cāsya viśiṣṭatvaṃ na tāvad deśakālataḥ ||</span>
        <br/>
      </div>
      <div class="lg">
        <span>tatpratītiviśiṣṭaś cet, paraṃ kim anumīyate |</span>
        <br/>
        <span>na pratyāyanaśaktiś ca viśeṣasyānumīyate ||</span>
        <br/>
      </div>
      <div class="lg">
        <span>viśeṣāṇāṃ na śaktir hi saikadeśe 'gnijātivat |</span>
        <br/>
        <span>sāmānyasyaiva śaktatvaṃ pakṣo hetus tad eva ca ||</span>
        <br/>
      </div>
      <span class="pb" data-page="301">&lt;pb n="301"&gt;</span>
      <div class="lg">
        <span>tasmād arthaviśiṣṭasya na śabdasyānumeyatā |</span>
        <br/>
        <span>kathaṃ ca pakṣadharmatvaṃ śabdasyeha nirūpyate ||</span>
        <br/>
      </div>
      <div class="lg">
        <span>na kriyākartṛsambandhād ṛte sambandhanaṃ kva cit |</span>
        <br/>
        <span>rājā bharttā manuṣyasya tena rājñaḥ sa ucyate ||</span>
        <br/>
      </div>
      <div class="lg">
        <span>vṛkṣas tiṣṭhati śākhāsu tā vā tatreti tasya tāḥ |</span>
        <br/>
        <span>deśe 'gnimati dhūmasya kartṛtvaṃ bhavanaṃ prati ||</span>
        <br/>
      </div>
      <div class="lg">
        <span>kāryakāraṇabhāvādau kriyā sarvatra vidyate |</span>
        <br/>
        <span>na cānavagatākāraḥ sambandho 'stīti gamyate ||</span>
        <br/>
      </div>
      <div class="lg">
        <span>na cāsty asati sambandhe ṣaṣṭhītatpuruṣo 'pi vā |</span>
        <br/>
        <span>tasmān na pakṣadharmo 'yam iti śakyā nirūpaṇā ||</span>
        <br/>
      </div>
      <div class="lg">
        <span>nivṛtte 'nyatra sambandhe ye 'pi tadviṣayātmanā |</span>
        <br/>
        <span>vadeyuḥ pakṣadharmatvaṃ śabdasyānupalabdhivat ||</span>
        <br/>
      </div>
      <div class="lg">
        <span>tair apy etannirūpyaṃ tu śabdas tadviṣayaḥ katham |</span>
        <br/>
        <span>na taddeśādisadbhāvo nābhimukhyādi tasya vā ||</span>
        <br/>
      </div>
      <div class="lg">
        <span>tasmād utpādayaty eṣa yato 'rthaviṣayā matim |</span>
        <br/>
        <span>tena tadviṣayaḥ śabda iti dharmatvakalpanā ||</span>
        <br/>
      </div>
      <span class="pb" data-page="302">&lt;pb n="302"&gt;</span>
      <div class="lg">
        <span>tatra vācakatāyāṃ ca siddhāyāṃ pakṣadharmatā |</span>
        <br/>
        <span>na pratītyaṅgatāṃ gacchen na caivam anumānatā ||</span>
        <br/>
      </div>
      <div class="lg">
        <span>gamakatāc ca dharmatvaṃ dharmatvād gamako yadi |</span>
        <br/>
        <span>syād anyonyāśrayatvaṃ hi tasmān naiṣāpi kalpanā ||</span>
        <br/>
      </div>
      <div class="lg">
        <span>na cāgṛhītasambandhāḥ svarūpavyatirekataḥ |</span>
        <br/>
        <span>śabdaṃ jānanti yenātra pakṣadharmamatir bhavet ||</span>
        <br/>
      </div>
      <div class="lg">
        <span>na ca svarūpamātreṇa dhūmādeḥ pakṣadharmatā |</span>
        <br/>
        <span>na cāpi pūrvasambandham apekṣyaiṣā prasajyate ||</span>
        <br/>
      </div>
      <div class="lg">
        <span>dhūmavān ayam ity evam apūrvasyāpi jāyate |</span>
        <br/>
        <span>pakṣadharmamatiḥ, tena bhidyetottaralakṣaṇāt ||</span>
        <br/>
      </div>
      <div class="lg">
        <span>na tv atra pūrvasambandhād adhikā pakṣadharmatā |</span>
        <br/>
        <span>na cārthapratyayāt pūrvam ity anaṅgam iyaṃ bhavet ||</span>
        <br/>
      </div>
      <span class="pb" data-page="303">&lt;pb n="303"&gt;</span>
      <div class="lg">
        <span>na ca dharmī gṛhīto 'tra yena taddharmatā bhavet |</span>
        <br/>
        <span>parvatādir yathā deśaḥ prāgdharmatvāvadhāraṇāt ||</span>
        <br/>
      </div>
      <div class="lg">
        <span>yaś cātra kathyate dharmī prameyo 'sya sa eva naḥ |</span>
        <br/>
        <span>na cānavadhṛte tasmiṃs taddharmatvāvadhāraṇam ||</span>
        <br/>
      </div>
      <div class="lg">
        <span>prāk sa cet pakṣadharmatvād gṛhītaḥ kiṃ tataḥ param |</span>
        <br/>
        <span>paṣadharmādibhir jñātair yena syād anumānitā ||</span>
        <br/>
      </div>
      <div class="lg">
        <span>anvayo na ca śabdasya prameyeṇa nirūpyate |</span>
        <br/>
        <span>vyāpāreṇa hi sarveṣām anvitatvaṃ pratīyate ||</span>
        <br/>
      </div>
      <div class="lg">
        <span>yatra dhūmo 'sti tatrāgner astitvenānvayaḥ sphuṭaḥ |</span>
        <br/>
        <span>na tv evaṃ yatra śabdo 'sti tatrārtho 'stīti niścayaḥ ||</span>
        <br/>
      </div>
      <div class="lg">
        <span>na tāvat tatra deśe 'sau tatkāle vāvagamyate |</span>
        <br/>
        <span>bhaven nityavibhutvāc cet, sarvārtheṣu ca tat samam ||</span>
        <br/>
      </div>
      <div class="lg">
        <span>tena sarvatra dṛṣṭatvād vyatirekasya cāgateḥ |</span>
        <br/>
        <span>sarvaśabdair aśeṣārthapratipattiḥ prasajyate ||</span>
        <br/>
      </div>
      <span class="pb" data-page="304">&lt;pb n="304"&gt;</span>
      <div class="lg">
        <span>athaivaṃ deśakālābhyām asatyatvaprakalpane |</span>
        <br/>
        <span>vācakapratyayaṃ kaś cid brūyād arthadhiyānvitam ||</span>
        <br/>
      </div>
      <div class="lg">
        <span>naivam apy asti dṛṣṭo hi vināpy arthadhiyā kva cit |</span>
        <br/>
        <span>vācakapratyayo 'smābhir avyutpannanarān prati ||</span>
        <br/>
      </div>
      <div class="lg">
        <span>dvitīyādiprayoge ca bhaved anvayakalpanā |</span>
        <br/>
        <span>śatakṛtvaḥ prayukte 'pi na ca dṛṣṭārthadhīḥ kva cit ||</span>
        <br/>
      </div>
      <div class="lg">
        <span>nanu ye jñātasambandhās teṣāṃ dṛṣṭo 'nvayaḥ sphuṭaḥ |</span>
        <br/>
        <span>yady evam anvayāt pūrvaṃ sambandhaḥ ko 'pi kalpitaḥ ||</span>
        <br/>
      </div>
      <div class="lg">
        <span>nāṅgam arthadhiyām eṣā bhaved anvayakalpanā |</span>
        <br/>
        <span>anvayādhīnajanmatvam anumānasya ca sthitam ||</span>
        <br/>
      </div>
      <div class="lg">
        <span>jñāte pratītisāmarthye tadvaśād eva jāyate |</span>
        <br/>
        <span>paścād anvaya ity eṣa kāraṇaṃ katham ucyate ||</span>
        <br/>
      </div>
      <div class="lg">
        <span>tasmāt tannirapekṣaiva śabdaśaktiḥ pratīyate |</span>
        <br/>
        <span>na ca dhūmānvayāt pūrvaṃ śaktatvam avagamyate ||</span>
        <br/>
      </div>
      <span class="pb" data-page="305">&lt;pb n="305"&gt;</span>
      <div class="lg">
        <span>vyatireko 'py avijñātād arthāc chabdadhiyau yadi |</span>
        <br/>
        <span>so 'pi paścāt sthitatvena nārthapratyayasādhanam ||</span>
        <br/>
      </div>
      <div class="lg">
        <span>sambandhaṃ yaṃ tu vakṣyāmastasya nirṇayakāraṇam |</span>
        <br/>
        <span>syād anvayo 'tirekaś ca na tv arthādhigamasya tau ||</span>
        <br/>
      </div>
      <div class="lg">
        <span>tasmād ananumānatvaṃ cābde pratyakṣavad bhavet |</span>
        <br/>
        <span>trairūpyarahitatvena tādṛgviṣayavarjanāt ||</span>
        <br/>
      </div>
      <div class="lg">
        <span>sati cāsya pramāṇatve bhedābhedanirūpanā |</span>
        <br/>
        <span>yuktā na tu padajñānāt padārtho 'tra pramīyate ||</span>
        <br/>
      </div>
      <span class="pb" data-page="306">&lt;pb n="306"&gt;</span>
      <div class="lg">
        <span>padaṃ prayujyamānaṃ hi caturddhārthe prayujyate |</span>
        <br/>
        <span>pratyakṣe ca parokṣe ca jñāte 'jñāte 'pi vā purā ||</span>
        <br/>
      </div>
      <div class="lg">
        <span>tatra yat pūrvavijñāte pratyakṣe ca prayujyate |</span>
        <br/>
        <span>pramite ca prayuktatvād anuvādo 'dhikād vinā ||</span>
        <br/>
      </div>
      <div class="lg">
        <span>adṛṣṭapūrve tv ajñānaṃ sambandhapratyayo 'pi vā |</span>
        <br/>
        <span>sambandho na ca tasyārthaḥ, yo 'rthaḥ sa tv anyagocaraḥ ||</span>
        <br/>
      </div>
      <div class="lg">
        <span>parokṣe 'nanubhūte ca nābhidheye matir bhavet |</span>
        <br/>
        <span>parokṣaś cānubhūtaś ca yas tatra smṛtir iṣyate ||</span>
        <br/>
      </div>
      <div class="lg">
        <span>pramite ca pravṛttatvāt smṛter nāsti pramāṇatā |</span>
        <br/>
        <span>paricchedaphalatvād dhi prāmāṇyam upajāyate ||</span>
        <br/>
      </div>
      <div class="lg">
        <span>tādātvikaparicchedaphalatvena pramāṇatā |</span>
        <br/>
        <span>pratyabhijñānavat kasmāt smṛter api na kalpyate ||</span>
        <br/>
      </div>
      <div class="lg">
        <span>yāvān pūrvaparicchinnas tāvān evāvadhāryate |</span>
        <br/>
        <span>smṛtyā tadanusāreṇa tadāsattve 'sya naiva dhīḥ ||</span>
        <br/>
      </div>
      <div class="lg">
        <span>padam abhyadhikābhāvāt smārakān na viśiṣyate |</span>
        <br/>
        <span>padādhikyaṃ bhavet kiñ cit tatpadasya na gocaraḥ ||</span>
        <br/>
      </div>
      <span class="pb" data-page="307">&lt;pb n="307"&gt;</span>
      <div class="lg">
        <span>prāṇam anumānaṃ vā yady api syāt padānmitiḥ |</span>
        <br/>
        <span>vākyārthasyāgamārthatvād doṣo nāgamavādinām ||</span>
        <br/>
      </div>
      <div class="lg">
        <span>vākyārthe tu padārthebhyaḥ sambandhānubhavād ṛte |</span>
        <br/>
        <span>buddhir utpadyate tena bhinnā 'sāvakṣabuddhivat ||</span>
        <br/>
      </div>
      <div class="lg">
        <span>vākyādhikaraṇe cāsya hetoḥ siddhir bhaviṣyati |</span>
        <br/>
        <span>sarveṣāṃ ca paroktānāṃ vākyabuddhāvasiddhatā ||</span>
        <br/>
      </div>
      <div class="lg">
        <span>vākyeṣv adṛṣṭeṣv api sārthakeṣu padārthavinmātratayā pratītim |</span>
        <br/>
        <span>dṛṣṭvānumānavyatirekabhītāḥ kliṣṭāḥ padābhedavicāraṇāyām ||</span>
        <br/>
      </div>
      <div class="lg">
        <span>kīdṛggavaya ityevaṃ pṛṣṭo nāgarikair yadi |</span>
        <br/>
        <span>bravītyāraṇyako vākyaṃ yathā gaur gavayas tathā ||</span>
        <br/>
      </div>
      <span class="pb" data-page="308">&lt;pb n="308"&gt;</span>
      <div class="lg">
        <span>etasminn upamānatvaṃ prasiddhaṃ śabare punaḥ |</span>
        <br/>
        <span>tasyāgamābahirbhāvād anyathaivopavarṇitam ||</span>
        <br/>
      </div>
      <div class="lg">
        <span>puruṣapratyayenaiva tatrārthaḥ sampratīyate |</span>
        <br/>
        <span>tadīyavacanatvena tasmād āgama eva saḥ ||</span>
        <br/>
      </div>
      <div class="lg">
        <span>sadṛśād upajāyeta yā matiḥ sadṛśāntare |</span>
        <br/>
        <span>dhyānādismṛtitulyatvāt sā pramāṇaṃ kathaṃ bhavet ||</span>
        <br/>
      </div>
      <div class="lg">
        <span>deśakālādibhedena yathānyatra viśiṣyate |</span>
        <br/>
        <span>prameyaṃ naivam asty atra nagarasthānusārataḥ ||</span>
        <br/>
      </div>
      <div class="lg">
        <span>śrutātideśavākyānām āraṇye gavaye matiḥ |</span>
        <br/>
        <span>yā sopamānaṃ keṣāñ cid gosādṛśyānurañjitā ||</span>
        <br/>
      </div>
      <div class="lg">
        <span>pratyakṣo gavayas tāvat sādṛśyasmṛtir atra tu |</span>
        <br/>
        <span>nanu sādṛśyayukte 'rthe na smṛtir nendriyād gatiḥ ||</span>
        <br/>
      </div>
      <span class="pb" data-page="309">&lt;pb n="309"&gt;</span>
      <div class="lg">
        <span>pūrvavākyārthavijñānān nādhikyaṃ gavaye yadi |</span>
        <br/>
        <span>smaraṇād aviśiṣṭatvāt saṅgater na pramāṇatā ||</span>
        <br/>
      </div>
      <div class="lg">
        <span>atha tv adhikatā kā cit pratyakṣādivaśād bhavet |</span>
        <br/>
        <span>yāvaddhīndriyasambandhas tat pratyakṣam iti sthitam ||</span>
        <br/>
      </div>
      <div class="lg">
        <span>syaryamāṇasya cāṃśasya vivedenāpramāṇatā |</span>
        <br/>
        <span>śrutātideśavākyatvaṃ na cātīvopayujyate ||</span>
        <br/>
      </div>
      <div class="lg">
        <span>ye 'pi hy aśrutatadvākyās teṣām api bhavaty ayam |</span>
        <br/>
        <span>pratyakṣadṛṣṭagotvānāṃ vane gavayadarśinām ||</span>
        <br/>
      </div>
      <div class="lg">
        <span>atha saṃjñānusandhānaṃ teṣāṃ nāstīti varṇyate |</span>
        <br/>
        <span>na nāma vastu tat tāvat sarvathā taiḥ pratīyate ||</span>
        <br/>
      </div>
      <div class="lg">
        <span>na ca śabdārthasambandhaḥ prameyo 'tra tadeṣyate |</span>
        <br/>
        <span>sādṛśyāvadhṛte vākye vākyād avagato hy asau ||</span>
        <br/>
      </div>
      <span class="pb" data-page="310">&lt;pb n="310"&gt;</span>
      <div class="lg">
        <span>na cāsya pratyabhijñānaṃ punarutpadyate vane |</span>
        <br/>
        <span>śaktyor atīndriyatvena smṛtir eva hi seṣyate ||</span>
        <br/>
      </div>
      <div class="lg">
        <span>śabdānuviddhabodhe 'pi pratyakṣam upapāditam |</span>
        <br/>
        <span>tasmāt sādṛśyayuktārthaḥ prameyo 'pūrva ucyatām ||</span>
        <br/>
      </div>
      <div class="lg">
        <span>vyavasāyātmakatvaṃ tu pratyakṣasya yadeṣyate |</span>
        <br/>
        <span>jātyādivat tadā tena sādṛśyaṃ kiṃ na mīyate ||</span>
        <br/>
      </div>
      <div class="lg">
        <span>pratyakṣābhāsam etat tu nirvikalpakavādinām |</span>
        <br/>
        <span>prameyavastvabhāvāc ca nābhipretā pramāṇatā ||</span>
        <br/>
      </div>
      <span class="pb" data-page="311">&lt;pb n="311"&gt;</span>
      <div class="lg">
        <span>sādṛśyasyāpi vastutvaṃ na śakyam apabādhitum |</span>
        <br/>
        <span>bhūyo 'vayavasāmānyayogo jātyantarasya tat ||</span>
        <br/>
      </div>
      <span class="pb" data-page="312">&lt;pb n="312"&gt;</span>
      <div class="lg">
        <span>sadṛśāvayavatvaṃ tu yatra padmadalākṣivat |</span>
        <br/>
        <span>tat svāvayavasāmānyabhūmnā teṣā bhaviṣyati ||</span>
        <br/>
      </div>
      <div class="lg">
        <span>evaṃ jātiguṇadravyakriyāśaktisvadharmataḥ |</span>
        <br/>
        <span>ekaikadvitrisāmastyabhedād etasya citratā ||</span>
        <br/>
      </div>
      <div class="lg">
        <span>na dharmā eva sādṛśyaṃ bhūyastā vā tadāśrayā |</span>
        <br/>
        <span>bhūyastvavaddhi jātyādi sadṛśatvena dṛśyate ||</span>
        <br/>
      </div>
      <div class="lg">
        <span>yamayoḥ katham etac ced, dṛṣṭatvāt kim ihocyate |</span>
        <br/>
        <span>kva cid dhi bhūyasām etat kva cid alpīyasām api ||</span>
        <br/>
      </div>
      <div class="lg">
        <span>naitāvatā viśeṣeṇa vastutvaṃ tasya hīyate |</span>
        <br/>
        <span>sāmānyāny api caitāni nāśīnyāśrayanāśataḥ ||</span>
        <br/>
      </div>
      <span class="pb" data-page="313">&lt;pb n="313"&gt;</span>
      <div class="lg">
        <span>anantāśrayayogāc ca na nāśo 'nyatra vidyate |</span>
        <br/>
        <span>tena sarvaṃ na sāmānyaṃ nityatvena prakalpyate ||</span>
        <br/>
      </div>
      <div class="lg">
        <span>sāmānyānāṃ na vā nāśaḥ kva cid abhyupagamyate |</span>
        <br/>
        <span>sarvasya hy āśrayaḥ kaś cid asti deśāntarādiṣu ||</span>
        <br/>
      </div>
      <div class="lg">
        <span>teṣāṃ bhūyas tayā cedaṃ sādṛśyam atiricyate |</span>
        <br/>
        <span>tāni vyastāni santy evaṃ pratyakṣe 'pi kva cit kva cit ||</span>
        <br/>
      </div>
      <div class="lg">
        <span>sadṛśāvayavatvaṃ tu yatra nāma pratīyate |</span>
        <br/>
        <span>tad apy avayavānāṃ syāt samānavayavāntaraiḥ ||</span>
        <br/>
      </div>
      <div class="lg">
        <span>evaṃ tāvad yato nāsti parābhedaprakalpanā |</span>
        <br/>
        <span>tataḥ paraṃ tu sāmānyaṃ bhavet sādṛśyavarjitam ||</span>
        <br/>
      </div>
      <div class="lg">
        <span>pradhānānāṃ tu sāmānyaṃ yatraikaṃ sampratīyate |</span>
        <br/>
        <span>sa eveti bhavet tatra tadbhede sadṛśatvadhīḥ ||</span>
        <br/>
      </div>
      <span class="pb" data-page="314">&lt;pb n="314"&gt;</span>
      <div class="lg">
        <span>citrādau yatra sādṛśyaṃ sāmānyaṃ tatra kiṃ bhavet |</span>
        <br/>
        <span>tatrāpi pṛthivīvarṇaviśeṣādisamānatā ||</span>
        <br/>
      </div>
      <div class="lg">
        <span>rūpagandharasānāṃ ca kasya cit tulyatā kva cit |</span>
        <br/>
        <span>nāvaśyaṃ sarvasāmānyāt sādṛśyam upajāyate ||</span>
        <br/>
      </div>
      <div class="lg">
        <span>pṛthivyādiṣu caiteṣāṃ satām eva svabhāvataḥ |</span>
        <br/>
        <span>pariṇāmādibhir vyaktir yathādṛṣṭyavadhāryate ||</span>
        <br/>
      </div>
      <div class="lg">
        <span>na hi śaktyātmanā kiñ cid asajjama prapadyate |</span>
        <br/>
        <span>dharmāṇāṃ na ca nānātvam, asti cāvāntararasthitiḥ ||</span>
        <br/>
      </div>
      <span class="pb" data-page="315">&lt;pb n="315"&gt;</span>
      <div class="lg">
        <span>vastutve sati cāsyaivaṃ sambandhasya ca cakṣuṣā |</span>
        <br/>
        <span>dvayor ekatra vā dṛṣṭeḥ pratyakṣatvaṃ na vāryate ||</span>
        <br/>
      </div>
      <div class="lg">
        <span>sāmānyavac ca sādṛśyam ekaikatra samāpte |</span>
        <br/>
        <span>pratiyoginyadṛṣṭe 'pi tasmāt tadupapadyate ||</span>
        <br/>
      </div>
      <div class="lg">
        <span>tatra yady api gāṃ smṛtvā tadbhānam upajāyate |</span>
        <br/>
        <span>sannidhergavayasthatvād bhaved indriyagocaraḥ ||</span>
        <br/>
      </div>
      <div class="lg">
        <span>tasmād yat smaryate tat syāt sādṛśyena viśeṣitam |</span>
        <br/>
        <span>prameyam upamānasya sādṛśyaṃ vā tadanvatam ||</span>
        <br/>
      </div>
      <span class="pb" data-page="316">&lt;pb n="316"&gt;</span>
      <div class="lg">
        <span>pratyakṣeṇāvabuddhe 'pi sādṛśye gavi ca smṛteḥ |</span>
        <br/>
        <span>viśiṣṭasyānyato 'siddher upamānanapramāṇatā ||</span>
        <br/>
      </div>
      <div class="lg">
        <span>pratyakṣe 'pi yathā deśe smaryamāṇe ca pāvake |</span>
        <br/>
        <span>viśiṣṭaviṣayatvena nānumānāpramāṇatā ||</span>
        <br/>
      </div>
      <div class="lg">
        <span>yatra tv asadṛśād eva kalpayitvopajāyate |</span>
        <br/>
        <span>sādṛśyapratyayas tatra tadābhāsatvakalpanā ||</span>
        <br/>
      </div>
      <div class="lg">
        <span>bādhakapratyayāc caiṣā sādṛśyābhāsatā matā |</span>
        <br/>
        <span>yathā palālakūṭasya sādṛśyaṃ kuñjarādinā ||</span>
        <br/>
      </div>
      <span class="pb" data-page="317">&lt;pb n="317"&gt;</span>
      <div class="lg">
        <span>samīpastho 'pi jānāti sādṛśyaṃ neti tatra hi |</span>
        <br/>
        <span>na bādhyate samīpādau yat tu sādṛśyam eva tat ||</span>
        <br/>
      </div>
      <div class="lg">
        <span>na caitasyānumānatvaṃ pakṣadharmādyasambhavāt |</span>
        <br/>
        <span>prāk prameyasya sādṛśyaṃ na dharmatvena gṛhyate ||</span>
        <br/>
      </div>
      <div class="lg">
        <span>gavaye gṛhyamāṇaṃ ca na gavām anumāpakam |</span>
        <br/>
        <span>pratijñārthaikadeśatvād gogatasya na liṅgatā ||</span>
        <br/>
      </div>
      <div class="lg">
        <span>gavayaś cāpy asambandhān na gor liṅgatvamṛcchati |</span>
        <br/>
        <span>sādṛśyaṃ na ca sarveṇa pūrvaṃ dṛṣṭaṃ tadanvayi ||</span>
        <br/>
      </div>
      <div class="lg">
        <span>ekasminn api dṛṣṭe 'rthe dvitīyaṃ paśyato vane |</span>
        <br/>
        <span>sādṛśyena sahaivāsmiṃs tadaivotpadyate matiḥ ||</span>
        <br/>
      </div>
      <span class="pb" data-page="318">&lt;pb n="318"&gt;</span>
      <div class="lg">
        <span>śṛṅgitvāder athocyeta sambandhāl liṅgatā gavi |</span>
        <br/>
        <span>na, teṣāṃ gavayajñānavyāpāraṃ pratyupakṣayāt ||</span>
        <br/>
      </div>
      <div class="lg">
        <span>yadi tebhyaḥ pratītiḥ syān niḥsādṛśyaiva sā bhavet |</span>
        <br/>
        <span>na gauḥ śṛṅgādisadṛśī sadṛśī gavayena tu ||</span>
        <br/>
      </div>
      <div class="lg">
        <span>sadṛśapratyayaṃ dṛṣṭvā śṛṅgādipratyayāt param |</span>
        <br/>
        <span>gavayapratyayād eva gojñānam upajāyate ||</span>
        <br/>
      </div>
      <div class="lg">
        <span>sadṛśāvayavatve tu teṣām evopamā bhavet |</span>
        <br/>
        <span>na ca śṛṅgādayo yatra tatra gaur anumīyate ||</span>
        <br/>
      </div>
      <div class="lg">
        <span>itthaṃ cānumimānasya bhrāntajñānaṃ prasajyate |</span>
        <br/>
        <span>nagarasthe tu gojñānaṃ smaraṇān nātivartate ||</span>
        <br/>
      </div>
      <span class="pb" data-page="319">&lt;pb n="319"&gt;</span>
      <div class="lg">
        <span>bhinnānumānād upameyam uktam, sauryādivākyair asahāyi dṛṣṭam |</span>
        <br/>
        <span>sādṛśyato 'gnyādiyutaṃ kathaṃ nu, pratyāyayed ity upayujyate naḥ ||</span>
        <br/>
      </div>
      <div class="lg">
        <span>pratinidhir api caivaṃ vrīhisādṛśyayogād bhavati tadapacāre yatra nīvārajātau |</span>
        <br/>
        <span>tad api phalam abhīṣṭaṃ lakṣaṇasyopamāyāḥ pratikṛtir api gauṇair bodhyate yatra cānyaiḥ ||</span>
        <br/>
      </div>
      <div class="lg">
        <span>matir api ca tathaiva drāgivotpadyate 'sminn |</span>
        <br/>
        <span>itaraviṣayabodhe 'saty apītthaṃ ca bādhaḥ ||</span>
        <br/>
      </div>
      <span class="pb" data-page="320">&lt;pb n="320"&gt;</span>
      <div class="lg">
        <span>pramāṇaṣaṭkavijñāto yatrārtho nānyathā bhavet |</span>
        <br/>
        <span>adṛṣṭaṃ kalpayed anyaṃ sārthāpattir udāhṛtā ||</span>
        <br/>
      </div>
      <div class="lg">
        <span>dṛṣṭaḥ pañcabhir apy asmād bhedenoktā śrutodbhavā |</span>
        <br/>
        <span>pramāṇagrāhiṇītvena yasmāt pūrvavilakṣaṇā ||</span>
        <br/>
      </div>
      <div class="lg">
        <span>tatra pratyakṣato jñānād dāhād dahanaśaktatā |</span>
        <br/>
        <span>vahner anumitāt sūrye yānāt tacchaktiyogyatā ||</span>
        <br/>
      </div>
      <div class="lg">
        <span>śrutārthāpattir atraiva parastād abhidhāsyate |</span>
        <br/>
        <span>gavayopamitā yā gaus tajjñānagrāhyatā matā ||</span>
        <br/>
      </div>
      <div class="lg">
        <span>abhidhānaprasiddhyartham arthāpattyāvabodhitāt |</span>
        <br/>
        <span>śabde bodhakasāmarthyāt tannityatvaprakalpanam ||</span>
        <br/>
      </div>
      <span class="pb" data-page="321">&lt;pb n="321"&gt;</span>
      <div class="lg">
        <span>abhidhā nānyathā sidhyed iti vācakaśaktatām |</span>
        <br/>
        <span>arthāpattyāvagamyaivaṃ tadananyagateḥ punaḥ ||</span>
        <br/>
      </div>
      <div class="lg">
        <span>arthāpattyantareṇaiva śabdanityatvaniścayaḥ |</span>
        <br/>
        <span>darśanasya parārthatvād ity asminn abhidhāsyate ||</span>
        <br/>
      </div>
      <div class="lg">
        <span>pramāṇābhāvanirṇītacaitrābhāvaviśeṣitāt |</span>
        <br/>
        <span>gehāc caitrabahirbhāvasiddhir yā tv iha darśitā ||</span>
        <br/>
      </div>
      <div class="lg">
        <span>tām abhāvotthitām anyām arthāpattim udāharet |</span>
        <br/>
        <span>pakṣadoṣeṣu cānyāsāmudāharaṇavistaraḥ ||</span>
        <br/>
      </div>
      <div class="lg">
        <span>abhāvāvagatāc caitrād bahirbhāvasya sūcanam |</span>
        <br/>
        <span>pakṣadharmādyanaṅgatvād bhinnaivāpy anumānataḥ ||</span>
        <br/>
      </div>
      <div class="lg">
        <span>bahirdeśaviśiṣṭe 'rthe deśe vā tadviśeṣite |</span>
        <br/>
        <span>prameye yo gṛhābhāvaḥ pakṣadharmas tv asau katham ||</span>
        <br/>
      </div>
      <div class="lg">
        <span>tadabhāvaviśiṣṭaṃ tu gṛhaṃ dharmo na kasyacit |</span>
        <br/>
        <span>gṛhābhāvaviśiṣṭas tu tadāsau na pratīyate ||</span>
        <br/>
      </div>
      <div class="lg">
        <span>gamyate tu gṛhaṃ tatra na ca caitraḥ pratīyate |</span>
        <br/>
        <span>na cātrādarśanaṃ hetur yathābhāve 'bhidhāsyate ||</span>
        <br/>
      </div>
      <span class="pb" data-page="322">&lt;pb n="322"&gt;</span>
      <div class="lg">
        <span>tena veśmanyadṛṣṭatvād iti hetur na kalpyate |</span>
        <br/>
        <span>adarśanād abhāve ca prameyasyāvadhārite ||</span>
        <br/>
      </div>
      <div class="lg">
        <span>bahirbhāvamatir nāsau tenādarśanahetukā |</span>
        <br/>
        <span>caitrābhāvasya hetutvaṃ gehe 'bhāvaś ca saṃsthitaḥ ||</span>
        <br/>
      </div>
      <div class="lg">
        <span>pūrvaṃ na cāgṛhītasya dharmiṇaḥ syāt prameyatā |</span>
        <br/>
        <span>na cātra bāhyadeśo vā caitro vā gṛhyate purā ||</span>
        <br/>
      </div>
      <div class="lg">
        <span>nadīpūreṇa yā vṛṣṭir upariṣṭāt pratīyate |</span>
        <br/>
        <span>deśe katham adṛṣṭe tu pakṣadharmatvasambhavaḥ ||</span>
        <br/>
      </div>
      <div class="lg">
        <span>vṛṣṭimatparadeśatvaṃ nadīpuravato 'tra tu |</span>
        <br/>
        <span>deśasya pratipadyante yadvārthāpattir eva sā ||</span>
        <br/>
      </div>
      <span class="pb" data-page="323">&lt;pb n="323"&gt;</span>
      <div class="lg">
        <span>jīvataś ca gṛhābhāvaḥ pakṣadharmo 'tra kalpyate |</span>
        <br/>
        <span>tatsaṃvittir bahirbhāvaṃ na cābuddhvopajāyate ||</span>
        <br/>
      </div>
      <div class="lg">
        <span>agnimattānapekṣā tu dhūmavattā pratīyate |</span>
        <br/>
        <span>na tadgrahaṇavelāyām agnyadhīnaṃ hi kiñcana ||</span>
        <br/>
      </div>
      <div class="lg">
        <span>gehābhāvas tu yaḥ śuddho vidyamānatvavarjitaḥ |</span>
        <br/>
        <span>sa mṛteṣv api dṛṣṭatvād bahirvṛtter na sādhakaḥ ||</span>
        <br/>
      </div>
      <div class="lg">
        <span>vidyamānatvasaṃsṛṣṭagṛhābhāvadhiyānayā |</span>
        <br/>
        <span>gehād utkālitaś caitro vidyate bahir eva hi ||</span>
        <br/>
      </div>
      <div class="lg">
        <span>gehābhāvatvamātraṃ tu yat svatantraṃ pratīyate |</span>
        <br/>
        <span>na tāvatā bahirbhāvaś caitrasyaivāvadhāryate ||</span>
        <br/>
      </div>
      <span class="pb" data-page="324">&lt;pb n="324"&gt;</span>
      <div class="lg">
        <span>siddhe sadbhāvavijñāne gehābhāvadhiyātra tu |</span>
        <br/>
        <span>gehād utkālitā sattā bahir evāvatiṣṭhate ||</span>
        <br/>
      </div>
      <div class="lg">
        <span>tenāsya nirapekṣasya vyabhicāro mṛtādinā |</span>
        <br/>
        <span>yasya tv avyabhicāritvaṃ na tato 'nyat pratīyate ||</span>
        <br/>
      </div>
      <div class="lg">
        <span>tasmāt pratyakṣato gehe caitrābhāve hy abhāvataḥ |</span>
        <br/>
        <span>jñāte yat sattvavijñānaṃ tad evedaṃ bahiḥ sthitam ||</span>
        <br/>
      </div>
      <div class="lg">
        <span>pakṣadharmātmalābhāya bahirbhāvaḥ praveśitaḥ |</span>
        <br/>
        <span>tadviśiṣṭo 'numeyaḥ syāt pakṣadharmānvayādibhiḥ ||</span>
        <br/>
      </div>
      <div class="lg">
        <span>pakṣadharmādivijñānaṃ bahiḥ sambodhato yadi |</span>
        <br/>
        <span>taiś ca tadbodhato 'vaśyam anyonyāśrayatā bhavet ||</span>
        <br/>
      </div>
      <div class="lg">
        <span>anyathānupapattau tu prameyānupraveśitā |</span>
        <br/>
        <span>tādrūpyeṇaiva vijñānān na doṣaḥ pratibhāti naḥ ||</span>
        <br/>
      </div>
      <span class="pb" data-page="325">&lt;pb n="325"&gt;</span>
      <div class="lg">
        <span>avinābhāvitā cātra tadaiva parikalpyate |</span>
        <br/>
        <span>na prāg avadhṛtety evaṃ saty apy eṣā na kāraṇam ||</span>
        <br/>
      </div>
      <div class="lg">
        <span>gṛhābhāvabahirbhāvau na ca dṛṣṭau niyogataḥ |</span>
        <br/>
        <span>sāhitye 'pi pramāṇaṃ ca tayor anyan na vidyate ||</span>
        <br/>
      </div>
      <div class="lg">
        <span>anyathānupapattyaiva hy ekenānyat pratīyate |</span>
        <br/>
        <span>tathā na kalpyate tac cet sāhityaṃ na pratīyate ||</span>
        <br/>
      </div>
      <div class="lg">
        <span>tena sambandhavelāyāṃ sambandhyanyataro dhruvam |</span>
        <br/>
        <span>arthāpattyāvagantavyaḥ paścād asty anumānatā ||</span>
        <br/>
      </div>
      <div class="lg">
        <span>gṛhadvāri sthito yas tu bahirbhāvaṃ prakalpayet |</span>
        <br/>
        <span>yadaikasminn ayaṃ deśe na tadānyatra vidyate ||</span>
        <br/>
      </div>
      <div class="lg">
        <span>tadāpy avidyamānatvaṃ na sarvatra pratīyate |</span>
        <br/>
        <span>na caikadeśe nāstitvād vyāptir hetor bhaviṣyati ||</span>
        <br/>
      </div>
      <span class="pb" data-page="326">&lt;pb n="326"&gt;</span>
      <div class="lg">
        <span>nanv atrāvidyamānatvaṃ gamyate 'nupalabdhitaḥ |</span>
        <br/>
        <span>sā cāprayatnasādhyatvād ekasthasyaiva sidhyati ||</span>
        <br/>
      </div>
      <div class="lg">
        <span>naitayānupalabdhyātra vastvabhāvaḥ pratīyate |</span>
        <br/>
        <span>taddeśāgamanāt sā hi dūrastheṣv asti satsv api ||</span>
        <br/>
      </div>
      <div class="lg">
        <span>gatvā gatvā tu tān deśān yady artho nopalabhyate |</span>
        <br/>
        <span>tato 'nyakāraṇābhāvād asann ity avagamyate ||</span>
        <br/>
      </div>
      <div class="lg">
        <span>nanu cāgnyādyabhāve 'pi dhūmādivyatirekiṇām |</span>
        <br/>
        <span>taddeśāgamanāt spaṣṭo vyatireko na sidhyati ||</span>
        <br/>
      </div>
      <div class="lg">
        <span>yasya vastvantarābhāvaḥ prameyas tasya duṣyati |</span>
        <br/>
        <span>mama tv adṛṣṭamātreṇa gamakaḥ sahacāriṇaḥ ||</span>
        <br/>
      </div>
      <div class="lg">
        <span>nanv evam itaratrāpi sambandho 'nupalabdhitaḥ |</span>
        <br/>
        <span>caitrābhāvasya bhāvena dṛṣṭatvād upapadyate ||</span>
        <br/>
      </div>
      <span class="pb" data-page="327">&lt;pb n="327"&gt;</span>
      <div class="lg">
        <span>sāhitye mitadeśatvāt prasiddhe cāgnidhūmayoḥ |</span>
        <br/>
        <span>vyatirekasya cādṛṣṭer gamakatvaṃ prakalpyate ||</span>
        <br/>
      </div>
      <div class="lg">
        <span>iha sāhityam evedam ekasya sahabhāvinaḥ |</span>
        <br/>
        <span>anantadeśavarttitvān na tāvad upapadyate ||</span>
        <br/>
      </div>
      <div class="lg">
        <span>nanu deśāntaraṃ śūnyaṃ caitreṇaivaṃ pratīyate |</span>
        <br/>
        <span>taddeśavyatiriktatvāt samīpasthitadeśavat ||</span>
        <br/>
      </div>
      <div class="lg">
        <span>viruddhāvyabhicāritvaṃ tadvad eva hi gamyate |</span>
        <br/>
        <span>samīpadeśabhinnatvāt caitrādhiṣṭhitadeśavat ||</span>
        <br/>
      </div>
      <div class="lg">
        <span>puruṣasya tu kārtsnyena yad ekatropalambhanam |</span>
        <br/>
        <span>tasyānyathā na siddhiḥ syād ity anyeṣv asya nāstitā ||</span>
        <br/>
      </div>
      <span class="pb" data-page="328">&lt;pb n="328"&gt;</span>
      <div class="lg">
        <span>tenārthāpattipūrvatvam atra yatra ca kāraṇe |</span>
        <br/>
        <span>kāryādarśanataḥ śakter astitvaṃ sampratīyate ||</span>
        <br/>
      </div>
      <div class="lg">
        <span>kāryasya nanu liṅgatvaṃ na sambandhānapekṣaṇāt |</span>
        <br/>
        <span>dṛṣṭvā sambandhitāṃ caiṣā śaktir gamyeta nānyathā ||</span>
        <br/>
      </div>
      <div class="lg">
        <span>taddarśane tadānīṃ ca pratyakṣāder asambhavāt |</span>
        <br/>
        <span>arthāpatteḥ pramāṇatvaṃ trailakṣaṇyād vinā bhavet ||</span>
        <br/>
      </div>
      <span class="pb" data-page="329">&lt;pb n="329"&gt;</span>
      <div class="lg">
        <span>anumānād abhinnatvān noktau jayaparājayau |</span>
        <br/>
        <span>vadhyaghātakabhāvena yau sarpanakulādiṣu ||</span>
        <br/>
      </div>
      <div class="lg">
        <span>pīno divā na bhuṅkte cety evamādivacaḥ śrutau |</span>
        <br/>
        <span>rātribhojanavijñānaṃ śrutārthāpattir ucyate ||</span>
        <br/>
      </div>
      <div class="lg">
        <span>tām arthagocarāṃ kecid apare śabdagocarām |</span>
        <br/>
        <span>kalpayanty āgamāc cainām abhinnāṃ pratijānate ||</span>
        <br/>
      </div>
      <div class="lg">
        <span>prāyaśaś cānayā vede vyavahāro vyavasthitaḥ |</span>
        <br/>
        <span>so 'vaidikaḥ prasajyeta yady eṣā bhidyate tataḥ ||</span>
        <br/>
      </div>
      <div class="lg">
        <span>vacanasya śrutasyaiva so 'py arthaḥ kaiścid āśritaḥ |</span>
        <br/>
        <span>tadarthopaplutasyānyair iṣṭo vākyāntarasya tu ||</span>
        <br/>
      </div>
      <div class="lg">
        <span>na tāvac chrūyamāṇasya vacaso 'rtho 'yam iṣyate |</span>
        <br/>
        <span>na hy anekārthatā yuktā vākye vācakatā tathā ||</span>
        <br/>
      </div>
      <div class="lg">
        <span>padārthānvayarūpeṇa vākyārtho hi pratīyate |</span>
        <br/>
        <span>na rātryādipadārthaś ca divāvākyena gamyate ||</span>
        <br/>
      </div>
      <span class="pb" data-page="330">&lt;pb n="330"&gt;</span>
      <div class="lg">
        <span>na divādipadārthānāṃ saṃsargo rātribhojanam |</span>
        <br/>
        <span>na bhedo yena tadvākyaṃ tasya syāt pratipādakam ||</span>
        <br/>
      </div>
      <div class="lg">
        <span>anyārthavyāpṛtatvāc ca na dvitīyārthakalpanā |</span>
        <br/>
        <span>tasmād vākyāntareṇāyaṃ buddhisthena pratīyate ||</span>
        <br/>
      </div>
      <div class="lg">
        <span>tasya cāgamikatve 'pi yat tad vākyaṃ pratīyate |</span>
        <br/>
        <span>pramāṇaṃ tasya vaktavyaṃ pratyakṣādiṣu yad bhavet ||</span>
        <br/>
      </div>
      <div class="lg">
        <span>na hy anuccārite vākye pratyakṣaṃ tāvad iṣyate |</span>
        <br/>
        <span>nānumānaṃ na cedaṃ hi dṛṣṭaṃ tena saha kvacit ||</span>
        <br/>
      </div>
      <div class="lg">
        <span>yadi tv anupalabdhe 'pi sambandhe liṅgateṣyate |</span>
        <br/>
        <span>taduccāraṇamātreṇa sarvavākyamatir bhavet ||</span>
        <br/>
      </div>
      <div class="lg">
        <span>na cārthāpattigamyāni sarvaiḥ sarvavacāṃsi hi |</span>
        <br/>
        <span>sambaddhāny upalabdhāni yena teṣv anumā bhavet ||</span>
        <br/>
      </div>
      <div class="lg">
        <span>na ca sattānumānena viśeṣo vānumīyate |</span>
        <br/>
        <span>iha vākyaviśeṣasya sattaiva tv avagamyate ||</span>
        <br/>
      </div>
      <span class="pb" data-page="331">&lt;pb n="331"&gt;</span>
      <div class="lg">
        <span>pūrvasiddhaḥ svatantro 'rthaḥ svatantreṇa viśeṣitaḥ |</span>
        <br/>
        <span>dharmādharmaviśiṣṭo 'tra nānumeyaḥ pratīyate ||</span>
        <br/>
      </div>
      <div class="lg">
        <span>atha śrutasya vākyasya mīyate tadviśiṣṭatā |</span>
        <br/>
        <span>tataḥ pakṣo 'bhyupetaḥ syād aprasiddhaviśeṣaṇaḥ ||</span>
        <br/>
      </div>
      <div class="lg">
        <span>kiñ ca liṅgāntarābhāvād etasya yadi liṅgatā |</span>
        <br/>
        <span>pratijñārthaikadeśatvaṃ padavat te prasajyate ||</span>
        <br/>
      </div>
      <div class="lg">
        <span>tadvad eva nirākāryā vacaso dharmadharmitā |</span>
        <br/>
        <span>nāgṛhīte hi taddharmo gṛhīte nānumeyatā ||</span>
        <br/>
      </div>
      <div class="lg">
        <span>kriyākārakasambandhād ṛte nāsti tu dharmatā |</span>
        <br/>
        <span>avācakatayā caitan na dharmo viṣayātmanā ||</span>
        <br/>
      </div>
      <div class="lg">
        <span>pratīter vācakatvaṃ cet prasaktānekaśaktitā |</span>
        <br/>
        <span>anumāviṣayotthaṃ tu dharmatvaṃ niṣphalaṃ bhavet ||</span>
        <br/>
      </div>
      <div class="lg">
        <span>padārthair api tadvākyaṃ nāsambandhāt pratīyate |</span>
        <br/>
        <span>sāmānyānyanyathāsiddher viśeṣaṃ gamayanti hi ||</span>
        <br/>
      </div>
      <span class="pb" data-page="332">&lt;pb n="332"&gt;</span>
      <div class="lg">
        <span>na tu vākyāntareṇaiṣāṃ vinā kiñcin na sidhyati |</span>
        <br/>
        <span>na cāpy anyaḥ prakāro 'sti tena vākyena saṅgatau ||</span>
        <br/>
      </div>
      <div class="lg">
        <span>athaitad vāci kalpyeta vākyam anyat tathaiva ca |</span>
        <br/>
        <span>prasaṅgāt tatra dūre 'pi nāsambandhāt pramucyate ||</span>
        <br/>
      </div>
      <div class="lg">
        <span>tataś ca prathamād eva varaṃ jñātum asaṅgatāt |</span>
        <br/>
        <span>anvayavyatirekau ca pratiṣedhyau pade yathā ||</span>
        <br/>
      </div>
      <div class="lg">
        <span>śrutavākyena sādṛśyaṃ nāśrutasyāsti kiñcana |</span>
        <br/>
        <span>tasmād anupamānatvam arthasyāpy anayā diśā ||</span>
        <br/>
      </div>
      <div class="lg">
        <span>upamānatvaliṅgatve vākyaṃ prati nivārite |</span>
        <br/>
        <span>arthe 'pi caivam eva syāt,   tasmāt pūrveṣv asambhavaḥ ||</span>
        <br/>
      </div>
      <span class="pb" data-page="333">&lt;pb n="333"&gt;</span>
      <div class="lg">
        <span>ataḥ śrutasya vākyasya yad arthapratipādanam |</span>
        <br/>
        <span>tadātmalābha eva syād vinā nety etad iṣyate ||</span>
        <br/>
      </div>
      <div class="lg">
        <span>etadarthād vinā nāyam ity arthaḥ kiṃ na kalpyate |</span>
        <br/>
        <span>vākyārthavac ca kiṃ nāyam āgamārthaḥ pratīyate ||</span>
        <br/>
      </div>
      <div class="lg">
        <span>savikalpakavijñānaiḥ śabdaḥ pūrvaṃ pratīyate |</span>
        <br/>
        <span>labdhaprayojane vākye paraṃ nāgamikaṃ ca naḥ ||</span>
        <br/>
      </div>
      <span class="pb" data-page="334">&lt;pb n="334"&gt;</span>
      <div class="lg">
        <span>nanu cāsati sambandhe sati vānavadhārite |</span>
        <br/>
        <span>gamyajñānam idaṃ vākyaṃ prasajyetāpramāṇakam ||</span>
        <br/>
      </div>
      <div class="lg">
        <span>sambandhasya pramāṇatvaṃ sthitaṃ kiñceśvarājñayā |</span>
        <br/>
        <span>pratyakṣasya pramāṇatvaṃ kathaṃ vā saṅgater vinā ||</span>
        <br/>
      </div>
      <div class="lg">
        <span>astīndriyārthasambandhas tatra cen nānapekṣaṇāt |</span>
        <br/>
        <span>na hi pratyakṣavelāyāṃ sarveṇāsau nirūpyate ||</span>
        <br/>
      </div>
      <div class="lg">
        <span>yenāpi tu nirūpyeta paścād anubhavād asau |</span>
        <br/>
        <span>na syād eva pramāṇāṅgam asatā tulya eva saḥ ||</span>
        <br/>
      </div>
      <div class="lg">
        <span>aprāpyakāriṇī yeṣāṃ cakṣuḥśrotre ca te yathā |</span>
        <br/>
        <span>tajjñānasya pramāṇatvam icchanty evaṃ bhaviṣyati ||</span>
        <br/>
      </div>
      <div class="lg">
        <span>tasmād asattve sattve vā sambandhasya yad eva naḥ |</span>
        <br/>
        <span>jāyetābhaṅguraṃ jñānaṃ tasyaiva syāt pramāṇatā ||</span>
        <br/>
      </div>
      <span class="pb" data-page="335">&lt;pb n="335"&gt;</span>
      <div class="lg">
        <span>na cāpy asyāḥ pramāṇatve kaścid vipratipadyate |</span>
        <br/>
        <span>bhedābhede visaṃvādaḥ kṛtas tatra ca nirṇayaḥ ||</span>
        <br/>
      </div>
      <div class="lg">
        <span>kṛte yatra ca sambandhād buddhir eva na jāyate |</span>
        <br/>
        <span>tatra ki kriyatāṃ so 'pi prāmāṇye naiva kāraṇam ||</span>
        <br/>
      </div>
      <div class="lg">
        <span>smṛtyā śrutir yā parikalpyate 'smin liṅgādibhir yā viniyojikā ca |</span>
        <br/>
        <span>phalādibhir yat paripūraṇaṃ ca sambandhadṛk tatra na kācid asti ||</span>
        <br/>
      </div>
      <div class="lg">
        <span>tat sarvam ityādy asamañjasaṃ syān na cediyaṃ syād anumānato 'nyā |</span>
        <br/>
        <span>evaṃsvabhāvāpy anumānaśabdaṃ labheta ced asti yathepsitaṃ naḥ ||</span>
        <br/>
      </div>
      <div class="lg">
        <span>pramāṇapañcakaṃ yatra vasturūpe na jāyate |</span>
        <br/>
        <span>vastusattāvabodhārthaṃ tatrābhāvapramāṇatā ||</span>
        <br/>
      </div>
      <span class="pb" data-page="336">&lt;pb n="336"&gt;</span>
      <div class="lg">
        <span>vastvasaṅkarasiddhiś ca tatprāmāṇyasamāśrayā |</span>
        <br/>
        <span>kṣīre dadhyādi yan nāsti prāgabhāvaḥ sa ucyate ||</span>
        <br/>
      </div>
      <div class="lg">
        <span>nāstitā payaso dadhni pradhvaṃsābhāva iṣyate |</span>
        <br/>
        <span>gavi yo 'śvādyabhāvas tu so 'nyonyābhāva ucyate ||</span>
        <br/>
      </div>
      <div class="lg">
        <span>śiraso 'vayavā nimnā vṛddhikāṭhinyavarjitāḥ |</span>
        <br/>
        <span>śaśaśṛṅgādirūpeṇa so 'tyantābhāva ucyate ||</span>
        <br/>
      </div>
      <div class="lg">
        <span>kṣīre dadhi bhaved evaṃ dadhni kṣīraṃ ghaṭe paṭaḥ |</span>
        <br/>
        <span>śaśe śṛṅgaṃ pṛthivyādau caitanyaṃ mūrtir ātmani ||</span>
        <br/>
      </div>
      <div class="lg">
        <span>apsu gandho rasaś cāgnau vāyau rūpeṇa tau saha |</span>
        <br/>
        <span>vyomni saṃsparśitā te ca na ced asya pramāṇatā ||</span>
        <br/>
      </div>
      <div class="lg">
        <span>na ca syād vyavahāro 'yaṃ kāraṇādivibhāgataḥ |</span>
        <br/>
        <span>prāgabhāvādibhedena nābhāvo bhidyate yadi ||</span>
        <br/>
      </div>
      <div class="lg">
        <span>na cāvastuna ete syur bhedās tenāsya vastutā |</span>
        <br/>
        <span>kāryādīnām abhāvaḥ ko yo 'bhāvaḥ kāraṇāditaḥ ||</span>
        <br/>
      </div>
      <span class="pb" data-page="337">&lt;pb n="337"&gt;</span>
      <div class="lg">
        <span>yadvānuvṛttivyāvṛttibuddhigrāhyo yatas tv ayam |</span>
        <br/>
        <span>tasmād gavādivad vastu, prameyatvāc ca gamyate ||</span>
        <br/>
      </div>
      <div class="lg">
        <span>na caupacārikatvaṃ vā bhrāntir vāpi yadṛcchayā |</span>
        <br/>
        <span>bhavaty ato na sāmānyaviśeṣātmakatā mṛṣā ||</span>
        <br/>
      </div>
      <div class="lg">
        <span>pratyakṣāder anutpattiḥ pramāṇābhāva ucyate |</span>
        <br/>
        <span>sātmanaḥ pariṇāmo vā vijñānaṃ vākyavastuni ||</span>
        <br/>
      </div>
      <div class="lg">
        <span>svarūpapararūpābhyāṃ nityaṃ sadasadātmake |</span>
        <br/>
        <span>vastuni jñāyate kaiś cid rūpaṃ kiñ cit kadā cana ||</span>
        <br/>
      </div>
      <span class="pb" data-page="338">&lt;pb n="338"&gt;</span>
      <div class="lg">
        <span>yasya yatra yadodbhūtir jighṛkṣā vopajāyate |</span>
        <br/>
        <span>cetyate 'nubhavas tasy tena ca vyapadiśyate ||</span>
        <br/>
      </div>
      <div class="lg">
        <span>tasyopakārakatvena varttate 'śastadetaraḥ |</span>
        <br/>
        <span>ubhayor api saṃvittāv ubhayānugamo 'sti hi ||</span>
        <br/>
      </div>
      <div class="lg">
        <span>ayam eveti yo hy eṣa bhāve bhavati nirṇayaḥ |</span>
        <br/>
        <span>naiṣa vastvantarābhāvasaṃvittyanugamād ṛte ||</span>
        <br/>
      </div>
      <span class="pb" data-page="339">&lt;pb n="339"&gt;</span>
      <div class="lg">
        <span>nāstīty api ca saṃvittir na vastvanugamād ṛte |</span>
        <br/>
        <span>jñānaṃ na jāyate kiñ cid upaṣṭambhanavarjitam ||</span>
        <br/>
      </div>
      <div class="lg">
        <span>pratyakṣādyavatāras tu bhāvāṃśo gṛhyate yadā |</span>
        <br/>
        <span>vyāpāras tadanutpatter abhāvāṃśe jighṛkṣite ||</span>
        <br/>
      </div>
      <div class="lg">
        <span>na tāvad indriyair eṣā nāstīty utpadyate matiḥ |</span>
        <br/>
        <span>bhāvāṃśenaiva saṃyogo yogyatvādindriyasya hi ||</span>
        <br/>
      </div>
      <span class="pb" data-page="340">&lt;pb n="340"&gt;</span>
      <div class="lg">
        <span>nanu bhāvād abhinnatvāt samprayogo 'sti tena ca |</span>
        <br/>
        <span>na hy atyantam abhedo 'sti rūpādivad ihāpi naḥ ||</span>
        <br/>
      </div>
      <div class="lg">
        <span>dharmayor bheda iṣṭo hi dharmyabhede 'pi naḥ sthite |</span>
        <br/>
        <span>udbhavābhibhavātmatvād grahaṇaṃ cāvatiṣṭhate ||</span>
        <br/>
      </div>
      <div class="lg">
        <span>idam eva nimittaṃ ca vivekasya pratīyate |</span>
        <br/>
        <span>bhāvābhāvadhiyor akṣaiḥ sambandho 'kṣānapekṣaṇam ||</span>
        <br/>
      </div>
      <div class="lg">
        <span>rūpāder api bhedaṃ ca ke cid grāhakabhedataḥ |</span>
        <br/>
        <span>varṇayanti yathaikasya puṃsaḥ putrādirūpatām ||</span>
        <br/>
      </div>
      <div class="lg">
        <span>buddhimātrakṛto bhedo rūpādau nityam eva hi |</span>
        <br/>
        <span>na ca deśādyabhinnānāṃ samudāyāvakalanā ||</span>
        <br/>
      </div>
      <span class="pb" data-page="341">&lt;pb n="341"&gt;</span>
      <div class="lg">
        <span>sadguṇadravyarūpeṇa rūpāder ekateṣyate |</span>
        <br/>
        <span>svarūpāpekṣayā caiṣāṃ parasparavibhinnatā ||</span>
        <br/>
      </div>
      <div class="lg">
        <span>yadi tadvadapekṣātra na syād bhedo 'tra naiva hi |</span>
        <br/>
        <span>sadasadrūpatā buddher bhaved anyataratra naḥ ||</span>
        <br/>
      </div>
      <div class="lg">
        <span>tatsambandhe sad ityevaṃ tadrūpatvaṃ pratīyate |</span>
        <br/>
        <span>nāsty atredam itīdaṃ tu tadasaṃyogahetukam ||</span>
        <br/>
      </div>
      <span class="pb" data-page="342">&lt;pb n="342"&gt;</span>
      <div class="lg">
        <span>gṛhītvā vastusadbhāvaṃ smṛtvā ca pratiyoginam |</span>
        <br/>
        <span>mānasaṃ nāstitājñānaṃ jāyate 'kṣānapekṣaṇāt ||</span>
        <br/>
      </div>
      <span class="pb" data-page="343">&lt;pb n="343"&gt;</span>
      <div class="lg">
        <span>svarūpamātraṃ dṛṣṭvāpi paścāt kiñ cit smarann api |</span>
        <br/>
        <span>tatrānyanāstitāṃ pṛṣṭas tadaiva pratipadyate ||</span>
        <br/>
      </div>
      <div class="lg">
        <span>na cāpy atrānumānatvaṃ liṅgābhāvāt pratīyate |</span>
        <br/>
        <span>bhāvāṃśo nanu liṅgaṃ syāt, tadānīṃ nājighṛkṣaṇāt ||</span>
        <br/>
      </div>
      <div class="lg">
        <span>abhāvāvagater janma bhāvāṃśe hy ajighṛkṣite |</span>
        <br/>
        <span>tasmin pratīyamāne tu nābhāve jāyate matiḥ ||</span>
        <br/>
      </div>
      <span class="pb" data-page="344">&lt;pb n="344"&gt;</span>
      <div class="lg">
        <span>na caiṣa prakṣadharmatvaṃ padavat pratipadyate |</span>
        <br/>
        <span>saha sarvair abhāvaiś ca bhāvo naikāntato gataḥ ||</span>
        <br/>
      </div>
      <div class="lg">
        <span>kva cid bhāve 'pi sadbhāvo jñāto yasya kadā cana |</span>
        <br/>
        <span>tasyābhāvo 'pi tatraiva kadā cid avagamyate ||</span>
        <br/>
      </div>
      <div class="lg">
        <span>yatrāpy adṛṣṭapūrvatvaṃ yadabhāvasya tatra ca |</span>
        <br/>
        <span>tadabhāvamatir dṛṣṭā sambandhe 'kṣānapekṣayā ||</span>
        <br/>
      </div>
      <div class="lg">
        <span>kasya cid yadi bhāvasya syād abhāvena kena cit |</span>
        <br/>
        <span>sambandhadarśanam, tatra sarvamānaṃ prasajyate ||</span>
        <br/>
      </div>
      <div class="lg">
        <span>gṛhīte 'pi ca bhāvāṃśe naivābhāve 'nyavastunaḥ |</span>
        <br/>
        <span>sarvatra matir ityevaṃ vyabhicārād aliṅgatā ||</span>
        <br/>
      </div>
      <span class="pb" data-page="345">&lt;pb n="345"&gt;</span>
      <div class="lg">
        <span>sambandhe gṛhyamāṇe ca sambandhigrahaṇaṃ dhruvam |</span>
        <br/>
        <span>tatrābhāvamatiḥ kena pramāṇopajāyate ||</span>
        <br/>
      </div>
      <div class="lg">
        <span>tadānīṃ na hi liṅgena sambandhigrahaṇaṃ bhavet |</span>
        <br/>
        <span>tatrāvaśyam abhāvasya pramāṇāntarato gatiḥ ||</span>
        <br/>
      </div>
      <div class="lg">
        <span>pratyakṣāder anutpattir na tu liṅgaṃ bhaviṣyati |</span>
        <br/>
        <span>na viśeṣaṇasambandhas tasyāḥ sāmānyato bhavet ||</span>
        <br/>
      </div>
      <div class="lg">
        <span>na cāpy abhāvasāmānye pramāṇam upajāyate |</span>
        <br/>
        <span>vyabhicārād viśeṣās tu pratīyeran kathaṃ tayā ||</span>
        <br/>
      </div>
      <span class="pb" data-page="346">&lt;pb n="346"&gt;</span>
      <div class="lg">
        <span>na cānavagataṃ liṅgaṃ gṛhyate ced asāv api |</span>
        <br/>
        <span>abhāvatvād abhāvena gṛhyetānyena hetunā ||</span>
        <br/>
      </div>
      <div class="lg">
        <span>sa cānyena grahītavyo nāgṛhīte hi liṅgatā |</span>
        <br/>
        <span>tadgṛhītir hi liṅgena syād anyenety anantatā ||</span>
        <br/>
      </div>
      <div class="lg">
        <span>liṅgābhāve tathaiva syād anavastheyam ity ataḥ |</span>
        <br/>
        <span>kvāpy asya syāt pramāṇatvaṃ liṅgatvena vinā dhruvam ||</span>
        <br/>
      </div>
      <div class="lg">
        <span>nāstīti dhīḥ phalaṃ caiṣā pratyakṣāder ajanmanaḥ |</span>
        <br/>
        <span>tasyaiva ca pramāṇatvam ānantaryāt pratīyate ||</span>
        <br/>
      </div>
      <div class="lg">
        <span>trilakṣaṇena yā buddhir janyate sānumeṣyate |</span>
        <br/>
        <span>na cānutpattirūpasya kāraṇāpekṣitā kva cit ||</span>
        <br/>
      </div>
      <div class="lg">
        <span>mānaṃ katham abhāvaś cet, prameyaṃ cāsya kīdṛśam |</span>
        <br/>
        <span>meyo yadvadabhavo hi mānam apy evam iṣyatām ||</span>
        <br/>
      </div>
      <span class="pb" data-page="347">&lt;pb n="347"&gt;</span>
      <div class="lg">
        <span>bhāvātmake tathā meye nābhāvasya pramāṇatā |</span>
        <br/>
        <span>tathābhāvaprameye 'pi na bhāvasya pramāṇatā ||</span>
        <br/>
      </div>
      <div class="lg">
        <span>bhāvātmakasya mānatvaṃ na ca rājājñayā sthitam |</span>
        <br/>
        <span>paricchedaphalatvād dhi prāmāṇyaṃ syād dvayor api ||</span>
        <br/>
      </div>
      <div class="lg">
        <span>yadi cāsya pramāṇatvam abhāvatvena neṣyate |</span>
        <br/>
        <span>vastunaḥ kāraṇatvaṃ hi dṛṣṭam ity abhimānitā ||</span>
        <br/>
      </div>
      <div class="lg">
        <span>na liṅgatvaprameyatve bhavetāṃ tadvad eva hi |</span>
        <br/>
        <span>tathā sati ca pūrvokto vyavahāro na sidhyati ||</span>
        <br/>
      </div>
      <div class="lg">
        <span>pramāṇānām anutpatter nābhāvasyāpi dharmatā |</span>
        <br/>
        <span>yatrābhāvo 'sti tenāsyāḥ sambandho naiva vidyate ||</span>
        <br/>
      </div>
      <div class="lg">
        <span>yo na sannihitas tatra tasya dharmo bhaved iyam |</span>
        <br/>
        <span>na ca tasya prameyatvaṃ dharmadharmitvavarjanāt ||</span>
        <br/>
      </div>
      <span class="pb" data-page="348">&lt;pb n="348"&gt;</span>
      <div class="lg">
        <span>abhāvena tu sambandho bhavet tadviṣayatvataḥ |</span>
        <br/>
        <span>tajjānād viṣayatvaṃ ca jñāne meyaṃ na vidyate ||</span>
        <br/>
      </div>
      <div class="lg">
        <span>saṃyogasamavāyādisambandho naiva vidyate |</span>
        <br/>
        <span>nāgṛhīte hi dharmatvaṃ gṛhīte siddhasādhanam ||</span>
        <br/>
      </div>
      <div class="lg">
        <span>abhāvaśabdavācyatvāt pratyakṣādeś ca bhidyate |</span>
        <br/>
        <span>pramāṇānām abhāvo hi prameyāṇām abhāvavat ||</span>
        <br/>
      </div>
      <div class="lg">
        <span>abhāvo vā pramāṇena svānurūpeṇa mīyate |</span>
        <br/>
        <span>prameyatvād yathā bhāvas tasmād bhāvātmakāt pṛthak ||</span>
        <br/>
      </div>
      <div class="lg">
        <span>karmāṇi sarvāṇi phalaiḥ samastaiḥ sarvair yathāvac ca yadaṅgakāṇḍaiḥ |</span>
        <br/>
        <span>na saṅgatānīha parasparaṃ ca nāṅgaṃ tadetat prabhavaṃ kratūnām ||</span>
        <br/>
      </div>
      <div class="lg">
        <span>yuktyāgamābhyām iti tarkito 'yaṃ pramāṇaṣaṭkaṃ pravibhajya bhāṣye |</span>
        <br/>
        <span>tato 'dhikaṃ yad dvayam iṣṭam anyair bhedo na tasyety api siddham etat ||</span>
        <br/>
      </div>
      <span class="pb" data-page="349">&lt;pb n="349"&gt;</span>
      <div class="lg">
        <span>iha bhavati śatādau sambhavādyāsahasrānmatir aviyutabhāvāt sānumānād abhinnā |</span>
        <br/>
        <span>jagati bahu na tathyaṃ nityam aitihyam uktaṃ bhavati tu yadi satyaṃ nāgamād bhidyate tat ||</span>
        <br/>
      </div>
      <div class="lg">
        <span>paralokaphalāḥ pūrvam ākṣiptāś codanāḥ paraiḥ |</span>
        <br/>
        <span>idānīm aihikākṣepaḥ,   sūtrakāreṇa codyate ||</span>
        <br/>
      </div>
      <span class="pb" data-page="350">&lt;pb n="350"&gt;</span>
      <div class="lg">
        <span>citrāpaśuphalatvādiviṣayāś codaṇā mṛṣā |</span>
        <br/>
        <span>pratyakṣādyadhikāre 'pi tair arthāsaṅgatir yataḥ ||</span>
        <br/>
      </div>
      <div class="lg">
        <span>yadīdṛk tanmṛṣā dṛṣṭaṃ vipralipsor yathā vacaḥ |</span>
        <br/>
        <span>nadītīre phalānīti tatrādṛśyāni tāni cet ||</span>
        <br/>
      </div>
      <div class="lg">
        <span>na vā paśuphalā citrā svakāle tadadānaḥ |</span>
        <br/>
        <span>snānabhujyādivat te 'pi tatsādhyā na bhavanti vā ||</span>
        <br/>
      </div>
      <div class="lg">
        <span>tadutpattāvasadbhāvāt svarge tṛptisukhādivat |</span>
        <br/>
        <span>vaidharmyeṇobhayatrāpi bhavetāṃ sukham ardane ||</span>
        <br/>
      </div>
      <div class="lg">
        <span>ānantaryam ayuktaṃ cet,   na sāmarthyāvabodhanāt |</span>
        <br/>
        <span>śabdaikadeśabhūtena tena tat pratipāditam ||</span>
        <br/>
      </div>
      <span class="pb" data-page="351">&lt;pb n="351"&gt;</span>
      <div class="lg">
        <span>kālāntarānupādānāt karmasvābhāvyato 'pi ca |</span>
        <br/>
        <span>codyamānasya citrāder ānantaryaṃ viśeṣaṇam ||</span>
        <br/>
      </div>
      <div class="lg">
        <span>atra tāvadasaṃvādo virodhaś cottarasya tu |</span>
        <br/>
        <span>svargayānaviruddho hi bhasmībhāvo 'tra dṛśyate ||</span>
        <br/>
      </div>
      <div class="lg">
        <span>yajñāyudhivaco mithyā pratyakṣeṇa virodhataḥ |</span>
        <br/>
        <span>sādharmyeṇa śilāvākyaṃ vaidharmyeṇāptabhāṣitam ||</span>
        <br/>
      </div>
      <div class="lg">
        <span>śarīrād yadi cānyaḥ syān nāsau yajñāyudhī bhavet |</span>
        <br/>
        <span>na cāsya yajamānatvaṃ sadbhāvo 'pi ca durlabhaḥ ||</span>
        <br/>
      </div>
      <span class="pb" data-page="352">&lt;pb n="352"&gt;</span>
      <div class="lg">
        <span>yadi syād vidhiśabdo 'tra naivādarśanato bhavet |</span>
        <br/>
        <span>viśeṣo 'syeti bhedena nopāttaṃ syād idaṃ tataḥ ||</span>
        <br/>
      </div>
      <div class="lg">
        <span>vidhiśabde bhaviṣyattvaṃ phalasya parikalpya hi |</span>
        <br/>
        <span>virodhaparihāraḥ syād vartamāne 'pi nāsty asau ||</span>
        <br/>
      </div>
      <div class="lg">
        <span>phalaṃ ca na bhaved evaṃ bhasmībhāvād vidhāv api |</span>
        <br/>
        <span>tatsāmarthyena yā cānyā kalpanā tāṃ niṣedhati ||</span>
        <br/>
      </div>
      <div class="lg">
        <span>prāyaś caivamprakāratvam arthavādeṣu dṛśyate |</span>
        <br/>
        <span>mantreṣu ceti te sarve pakṣīkāryāḥ prayatnaḥ ||</span>
        <br/>
      </div>
      <div class="lg">
        <span>evaṃ saty agnihotrādivākyeṣv api mṛṣārthatā |</span>
        <br/>
        <span>vedavākyaikadeśatvāc citrādivacaneṣv api ||</span>
        <br/>
      </div>
      <span class="pb" data-page="353">&lt;pb n="353"&gt;</span>
      <div class="lg">
        <span>svapakṣasādhanaṃ tāvat na mṛṣā vaidikaṃ vacaḥ |</span>
        <br/>
        <span>svārthe vaktranapekṣatvāt padārthapadabuddhivat ||</span>
        <br/>
      </div>
      <div class="lg">
        <span>tatkṛtaḥ pratyayaḥ samyaṅ nityavākyodbhavatvataḥ |</span>
        <br/>
        <span>vākyabuddhivad eva atra pūrvoktāś cāpi hetavaḥ ||</span>
        <br/>
      </div>
      <div class="lg">
        <span>nityān śabdārthasambandhānāśrityoktena hetunā |</span>
        <br/>
        <span>svataḥ prāmāṇyasiddhyartham aprāmāṇye nir kṛte ||</span>
        <br/>
      </div>
      <div class="lg">
        <span>asambandhodbhavatvena paro mithyātvam abravīt |</span>
        <br/>
        <span>sambandho 'sti ca nityaś cety uktam autpattikādinā ||</span>
        <br/>
      </div>
      <div class="lg">
        <span>mithyā tv asya nirāsārthaṃ tatparair neṣyate dvayam |</span>
        <br/>
        <span>naiva cāsty atra sambandhaḥ kṛtako veti vakṣyate ||</span>
        <br/>
      </div>
      <span class="pb" data-page="354">&lt;pb n="354"&gt;</span>
      <div class="lg">
        <span>asambhavena śeṣāṇāṃ saṃśleṣaḥ pariśiṣyate |</span>
        <br/>
        <span>asminn eva ca sambandhe pratītir laukiko dhruvā ||</span>
        <br/>
      </div>
      <div class="lg">
        <span>tanniṣedhamataḥ prāha na śabdo 'rthena saṅgataḥ |</span>
        <br/>
        <span>taddeśānantarādṛṣṭer vindhyo himavatā yathā ||</span>
        <br/>
      </div>
      <div class="lg">
        <span>evam artho dvayaṃ vāpi sādhanīyam asaṅgatam |</span>
        <br/>
        <span>kṣuretyādi ca siddhyarthahetor uktam athāparaḥ ||</span>
        <br/>
      </div>
      <div class="lg">
        <span>śaktirūpaṃ gṛhītvāha saṃśleṣo yadi vāryate |</span>
        <br/>
        <span>sambandhasiddhasādhyatvam atha sambandhamātrakam ||</span>
        <br/>
      </div>
      <div class="lg">
        <span>pitāputrādisambandhair anekāntaḥ prasajyate |</span>
        <br/>
        <span>ekabhūmyādisambandhād dṛṣṭānte sādhyahīnatā ||</span>
        <br/>
      </div>
      <div class="lg">
        <span>vācyavācakasambandhaniṣedhe lokabādhanam |</span>
        <br/>
        <span>virodhaś ca svavākyena na hi sambandhavarjitaiḥ ||</span>
        <br/>
      </div>
      <div class="lg">
        <span>pratijñārthaṃ padaiḥ śākyaḥ pratīpādayituṃ paraḥ |</span>
        <br/>
        <span>abhidhānakriyāyāṃ hi karmatvaṃ vācyasaṃśritam ||</span>
        <br/>
      </div>
      <div class="lg">
        <span>śabdānāṃ karaṇatvaṃ vā kartṛtvaṃ vā nirūpitam |</span>
        <br/>
        <span>pratipattāv upādānāt sāhitye ca vivakṣite ||</span>
        <br/>
      </div>
      <span class="pb" data-page="355">&lt;pb n="355"&gt;</span>
      <div class="lg">
        <span>niyamyate yadekasyāṃ sambandhaḥ so 'rthaśabdayoḥ |</span>
        <br/>
        <span>tatra yady apy asambandhaḥ kārakāṇāṃ parasparam ||</span>
        <br/>
      </div>
      <div class="lg">
        <span>tathāpi yatkriyā tasyām upakāryopakāritā |</span>
        <br/>
        <span>sa kriyāsaṅgateḥ paścāt sambandhaḥ kīrtyate tayoḥ ||</span>
        <br/>
      </div>
      <span class="pb" data-page="356">&lt;pb n="356"&gt;</span>
      <div class="lg">
        <span>na cātrāpy avinābhāva upayogīti sādhitam |</span>
        <br/>
        <span>saṃjñeti gamakatvaṃ cen na tadaṅgam iyaṃ bhavet ||</span>
        <br/>
      </div>
      <div class="lg">
        <span>gamayantīṃ śrutiṃ dṛṣṭvā kalpyate vyavahārataḥ |</span>
        <br/>
        <span>na caiṣā gamayatyarthaṃ sambandhe 'navadhārite ||</span>
        <br/>
      </div>
      <div class="lg">
        <span>tasmād gamakatā paścād dhūmāder iva jāyate |</span>
        <br/>
        <span>sānaṅgaṃ tadvad eva syād neyaṃ dhūmādibhiḥ samā ||</span>
        <br/>
      </div>
      <div class="lg">
        <span>nirūpite 'vinābhāve tatra tatkāritā hy asau |</span>
        <br/>
        <span>gamakatvena pūrvaṃ ca tatra notpadyate matiḥ ||</span>
        <br/>
      </div>
      <div class="lg">
        <span>iha vācakatāyāḥ prāṅ nāvinābhāvitāmatiḥ |</span>
        <br/>
        <span>yad eva ceha sambandhaṃ vṛddhebhyaḥ pratipadyate ||</span>
        <br/>
      </div>
      <div class="lg">
        <span>tadaiva gamako 'syāyam iti nānyasvarūpataḥ |</span>
        <br/>
        <span>kathayanti kva cit tāvad boddhavyo 'smād ayaṃ tv iti ||</span>
        <br/>
      </div>
      <div class="lg">
        <span>kva cid vācaka ity evaṃ vācyo 'yam iti cocyate |</span>
        <br/>
        <span>kva cid uccaritācchabdād dṛṣṭvārthaviṣayāṃ kriyām ||</span>
        <br/>
      </div>
      <span class="pb" data-page="357">&lt;pb n="357"&gt;</span>
      <div class="lg">
        <span>keṣāñ cit tatra boddhṛtvam anumānāt pratīyate |</span>
        <br/>
        <span>etenāsmād yataḥ śabdād artho 'yam avadhāritaḥ ||</span>
        <br/>
      </div>
      <div class="lg">
        <span>tena nūnam imau siddhau vācyavācakaśaktikau |</span>
        <br/>
        <span>itthaṃ vācakatā siddhā saṅkīrṇāpi tataḥ param ||</span>
        <br/>
      </div>
      <div class="lg">
        <span>anvayavyatirekābhyāṃ niṣkṛṣṭe 'rthe niyamyate |</span>
        <br/>
        <span>bahujātiguṇadravyakarmabhedāvalamvinaḥ ||</span>
        <br/>
      </div>
      <div class="lg">
        <span>pratyayāt sahasā jātā śrautalākṣaṇikātmakāt |</span>
        <br/>
        <span>na lokaḥ kāranābhāvān nirdhārayitum icchati ||</span>
        <br/>
      </div>
      <div class="lg">
        <span>balābalādisiddhyarthaṃ vākyajñāstu viviñcate |</span>
        <br/>
        <span>kakṣāntaritasāmānyaviśeṣeṣu hi durbalaḥ ||</span>
        <br/>
      </div>
      <div class="lg">
        <span>sāmānyavacanaḥ śabdo jāyate lakṣaṇābālāt |</span>
        <br/>
        <span>tenāvaśyaṃ vivektavyaṃ jāyate lakṣaṇābalāt ||</span>
        <br/>
      </div>
      <div class="lg">
        <span>kiyad vā nityasambandhād abhidheyena lakṣyate |</span>
        <br/>
        <span>tatra prayogabāhulyāt tadviśeṣeṣv asatsv api ||</span>
        <br/>
      </div>
      <span class="pb" data-page="358">&lt;pb n="358"&gt;</span>
      <div class="lg">
        <span>prayogāt parasāmānye sati vācyaprayogataḥ |</span>
        <br/>
        <span>sāsnādyekārthasambandhigotvamātrasya vācakaḥ ||</span>
        <br/>
      </div>
      <div class="lg">
        <span>gośabda iti vijñānam anvayavyatirekajam |</span>
        <br/>
        <span>tasmād gamakataivādau abhidhāyakatā punaḥ ||</span>
        <br/>
      </div>
      <div class="lg">
        <span>tannimitteti sambandhaḥ saṃjñāsaṃjñitvalakṣaṇaḥ |</span>
        <br/>
        <span>sambandhaniyamo 'yaṃ tu yā 'vinābhāvitocyate ||</span>
        <br/>
      </div>
      <span class="pb" data-page="359">&lt;pb n="359"&gt;</span>
      <div class="lg">
        <span>sambandhagrahaṇāt pūrva yasmān na gamayaty ataḥ |</span>
        <br/>
        <span>gavāder nābhidhāśaktir devadattapade yathā ||</span>
        <br/>
      </div>
      <div class="lg">
        <span>yathaiva gamakaḥ śabdo vyavahārāt pratīyate |</span>
        <br/>
        <span>tathaiva śaktivijñānaṃ tasyopāyo 'vagamyate ||</span>
        <br/>
      </div>
      <div class="lg">
        <span>svarūpagrahaṇaṃ cāsya yathā vyāpriyate phale |</span>
        <br/>
        <span>tathā sambandhivijñānaṃ nāśaktis tatkṛtā bhavet ||</span>
        <br/>
      </div>
      <div class="lg">
        <span>yatsādhakatamatvena kasya cit kiñ cid ucyate |</span>
        <br/>
        <span>tasyānugrāhakāpekṣā na svaśaktivighātinī ||</span>
        <br/>
      </div>
      <div class="lg">
        <span>na hi tat kāraṇaṃ loke vede vā kiñ cid īdṛśam |</span>
        <br/>
        <span>itikartavyatāsādhye yasya nānugrahe 'rthitā ||</span>
        <br/>
      </div>
      <div class="lg">
        <span>pratyātmaniyatatvāc ca yathaiva karaṇaṃ bhavet |</span>
        <br/>
        <span>bāhyāntaravibhāgena kva cit syād vā vivakṣayā ||</span>
        <br/>
      </div>
      <div class="lg">
        <span>udvigno hy andhakāreṇa kaś cid evaṃ bravīty api |</span>
        <br/>
        <span>kiṃ cakṣuṣā mamaitena dṛṣṭaṃ dīpena yanmayā ||</span>
        <br/>
      </div>
      <span class="pb" data-page="360">&lt;pb n="360"&gt;</span>
      <div class="lg">
        <span>nityavṛttau tu nāndhānāṃ dṛṣṭir dīpaśatair api |</span>
        <br/>
        <span>rūpādidarśane yasmāt tasmāc cakṣuḥ prakāśakam ||</span>
        <br/>
      </div>
      <div class="lg">
        <span>śarīrātmamanoyogād asādhāraṇātābalāt |</span>
        <br/>
        <span>vijñānāsattibhāvāc ca cakṣuḥ kāraṇam iṣyate ||</span>
        <br/>
      </div>
      <div class="lg">
        <span>tathaivehāpi sambandhajñānam aṅgaṃ prasiddhitaḥ |</span>
        <br/>
        <span>gauravāt karaṇatvena mataṃ cet kena vāryate ||</span>
        <br/>
      </div>
      <div class="lg">
        <span>yathā cakṣur itīdaṃ tu vyabhicāritvam ucyate |</span>
        <br/>
        <span>devadatte 'pi cāvyaktāṃ śaktim icchanti yuktitaḥ ||</span>
        <br/>
      </div>
      <div class="lg">
        <span>prakāśe 'vasthite bāhye nāndho rūpaṃ pratīyate |</span>
        <br/>
        <span>phalānantaryataś cāpi cakṣuḥ karaṇam iṣyate ||</span>
        <br/>
      </div>
      <div class="lg">
        <span>puruṣādhīnavijñānas tebhyaḥ prāganirūpitaḥ |</span>
        <br/>
        <span>yaḥ saṃjñāsaṃjñisambandhaḥ sa ceṣṭaś ced dhruvaṃ kṛtaḥ ||</span>
        <br/>
      </div>
      <span class="pb" data-page="361">&lt;pb n="361"&gt;</span>
      <div class="lg">
        <span>bhinnadeśādyadhiṣṭhānād yathā rajjughaṭādiṣu |</span>
        <br/>
        <span>samaṃ nāsty anayoḥ kiñ cit tenāsaṅgatatā svataḥ ||</span>
        <br/>
      </div>
      <div class="lg">
        <span>ādhārātmani viñāte sukham ādheyabodhanam |</span>
        <br/>
        <span>tasyaiva tāvat prastāvād atha gaur ity ato 'bravīt ||</span>
        <br/>
      </div>
      <div class="lg">
        <span>pratyakṣe 'pi visaṃvādo yeṣāṃ kaḥ svayam uttaram |</span>
        <br/>
        <span>tebhyo dadyād iti jñātvā vṛddhānāṃ matam abravīt ||</span>
        <br/>
      </div>
      <span class="pb" data-page="362">&lt;pb n="362"&gt;</span>
      <div class="lg">
        <span>tatrārthapratyayadvāraṃ kṛtaṃ śabdanirūpaṇam |</span>
        <br/>
        <span>yair āsatāṃ tu te tāvat pratyakṣeṇa parīkṣyate ||</span>
        <br/>
      </div>
      <div class="lg">
        <span>pratyakṣaṃ nāsamarthaṃ nastena cārthe 'vadhārite |</span>
        <br/>
        <span>na hetur balavān anyaḥ parīkṣyeta yatas tataḥ ||</span>
        <br/>
      </div>
      <div class="lg">
        <span>tasmāc chrotraparicchinno yady arthaṃ gamayen na vā |</span>
        <br/>
        <span>sarvathā tasya śabdatvaṃ lokasiddhaṃ na hīyate ||</span>
        <br/>
      </div>
      <div class="lg">
        <span>yadi tv arthagatau śaktir na syād asya tataḥ punaḥ |</span>
        <br/>
        <span>vastvantaraṃ prakalpyeta vinā śabdaprasiddhitaḥ ||</span>
        <br/>
      </div>
      <div class="lg">
        <span>agnyādīn gamayanto 'pi śabdā dhūmādayo na hi |</span>
        <br/>
        <span>na vā 'pratyāyakatvāt syād ekavarṇeṣv aśabdatā ||</span>
        <br/>
      </div>
      <div class="lg">
        <span>na ca prāgarthavijñānāś chotragrāhye na śabdadhīḥ |</span>
        <br/>
        <span>na cārthajñānataḥ paścād aśrautre 'pi ca śabdatā ||</span>
        <br/>
      </div>
      <div class="lg">
        <span>parasparānapekṣāś ca śrotrabuddhyā svarūpataḥ |</span>
        <br/>
        <span>varṇā evāvagamyante na pūrvāparavastunī ||</span>
        <br/>
      </div>
      <span class="pb" data-page="363">&lt;pb n="363"&gt;</span>
      <div class="lg">
        <span>alpīyasāpi yatnena śabdam uccaritaṃ matiḥ |</span>
        <br/>
        <span>yadi vā gṛhṇāti varṇaṃ vā sakalaṃ sphuṭam ||</span>
        <br/>
      </div>
      <div class="lg">
        <span>pṛthaṅ na copalabhyante varṇasyāvayavāḥ kva cit |</span>
        <br/>
        <span>na ca varṇeṣv anusyūtā dṛśyante tantuvat paṭe ||</span>
        <br/>
      </div>
      <div class="lg">
        <span>teṣām anupalabdheś ca na jñātā liṅgasaṅgatiḥ |</span>
        <br/>
        <span>nāgamas tatparaś cāsti nādṛṣṭe copamā kva cit ||</span>
        <br/>
      </div>
      <div class="lg">
        <span>na cāpy anupapattiḥ syād varṇasyāvayavair vinā |</span>
        <br/>
        <span>yathānyāvayavānāṃ hi vināpy avayavāntaraiḥ ||</span>
        <br/>
      </div>
      <div class="lg">
        <span>pratyakṣeṇāvabuddhaś ca varṇo 'vayavavarjitaḥ |</span>
        <br/>
        <span>kiṃ na syād, vyomavac cātra liṅgaṃ tadrahitā matiḥ ||</span>
        <br/>
      </div>
      <div class="lg">
        <span>tadvac cāsyaikabuddhitvād deśabhede 'py abhinnatā |</span>
        <br/>
        <span>nanu bhedamatir na syāt,   tavāpy ekatvadhīḥ kutaḥ ||</span>
        <br/>
      </div>
      <span class="pb" data-page="364">&lt;pb n="364"&gt;</span>
      <div class="lg">
        <span>sāmānyeṣu mamaikā dhīs tadvyaktiṣu ca bhedadhīḥ |</span>
        <br/>
        <span>na hīṣṭaṃ bhedamātraṃ hi na syād ekatvadhīr yataḥ ||</span>
        <br/>
      </div>
      <div class="lg">
        <span>vyaktes tāvan na sāmānyaṃ bhinnarūpaṃ pratīyate |</span>
        <br/>
        <span>varṇeṣv anyatra śabdatvān nānyac ced varṇa eva saḥ ||</span>
        <br/>
      </div>
      <div class="lg">
        <span>sa eveti matir nāpi sādṛśyam, na ca tat kva cit |</span>
        <br/>
        <span>vināvayavasāmānyād varṇeṣv avayavā na ca ||</span>
        <br/>
      </div>
      <div class="lg">
        <span>pratyakṣaviṣayatvāc ca nānyāpoho 'pi yujyate |</span>
        <br/>
        <span>vācakaś cātra liṅgaṃ vā na tadānīṃ pratīyate ||</span>
        <br/>
      </div>
      <div class="lg">
        <span>gakārādiṣu sāmānyaṃ śabdatvaṃ kalpyate yathā |</span>
        <br/>
        <span>gotvaṃ ca śābaleyādau tathaitat kiṃ na kalpyate ||</span>
        <br/>
      </div>
      <div class="lg">
        <span>śābaleyagakāradīn niṣpannān vyaktirūpataḥ |</span>
        <br/>
        <span>sāmānyadhīr na gṛhṇātīty ato jātir apīṣyate ||</span>
        <br/>
      </div>
      <div class="lg">
        <span>na tu drutādibhede 'pi niṣpannā sampratīyate |</span>
        <br/>
        <span>gavyaktyantaravyāvṛttā gavyaktir aparā sphuṭā ||</span>
        <br/>
      </div>
      <div class="lg">
        <span>tenaikatvena varṇasya buddhir ekopajāyate |</span>
        <br/>
        <span>viśeṣabuddhisadbhāvo bhaved vyañjakabhedataḥ ||</span>
        <br/>
      </div>
      <span class="pb" data-page="365">&lt;pb n="365"&gt;</span>
      <div class="lg">
        <span>yathaiva tava gatvādi gamyamānaṃ drutādibhiḥ |</span>
        <br/>
        <span>viśeṣair api nānekam evaṃ varṇo 'pi no bhavet ||</span>
        <br/>
      </div>
      <div class="lg">
        <span>tvayāpi vyañjakavyaktibhedād bhedo 'bhyupeyate |</span>
        <br/>
        <span>mamāpi vyañjakair nādair bhedabuddhir bhaviṣyati ||</span>
        <br/>
      </div>
      <div class="lg">
        <span>tena yat prārthyate jāte tad varṇād eva labhyate |</span>
        <br/>
        <span>vyaktilabhyaṃ ca nādebhya iti gatvādidhīr yathā ||</span>
        <br/>
      </div>
      <div class="lg">
        <span>kalpayitvāpi tatpaścād vibhutvaikatvanityatāḥ |</span>
        <br/>
        <span>pratyekavṛttitā cāsya bhaveyur mahataḥ śramāt ||</span>
        <br/>
      </div>
      <div class="lg">
        <span>dvayasiddhas tu varṇātmā nityatvādi yathaiva ca |</span>
        <br/>
        <span>kalpitasyeṣyate tadvat siddhasyaivābhyupeyatām ||</span>
        <br/>
      </div>
      <span class="pb" data-page="366">&lt;pb n="366"&gt;</span>
      <div class="lg">
        <span>pratyekasamavāye ca kleśo naiva bhaviṣyati |</span>
        <br/>
        <span>vyañjaneṣu ca dhībhedo naiva tādṛk pratīyate ||</span>
        <br/>
      </div>
      <div class="lg">
        <span>dṛśyate 'janurāgeṇa bhedo yo nāma, tatra naḥ |</span>
        <br/>
        <span>vivedo 'sty eva na hy eṣa kevalānāṃ pratīyate ||</span>
        <br/>
      </div>
      <div class="lg">
        <span>akṣv apy evaṃ paropādhir drutādipratyayo yathā |</span>
        <br/>
        <span>varṇā ''śritatvād varṇatvavyañjanapratyayo yathā ||</span>
        <br/>
      </div>
      <div class="lg">
        <span>gakāro 'tyantaniṣkṛṣṭagatvādhāro na gamyate |</span>
        <br/>
        <span>gānyabuddhyanirūpyatvāt paraiḥ kalpitagatvavat ||</span>
        <br/>
      </div>
      <div class="lg">
        <span>avastutvena sādhyatvān niṣedhād dhetusādhyayoḥ |</span>
        <br/>
        <span>sapakṣe 'nyatarāsiddhir na doṣāyātra jāyate ||</span>
        <br/>
      </div>
      <div class="lg">
        <span>varṇatvāc cāpi sādhyo 'yaṃ yakārādivad eva ca |</span>
        <br/>
        <span>vyatirekasya cādṛṣṭer nātra dṛṣṭaṃ nirvartakam ||</span>
        <br/>
      </div>
      <span class="pb" data-page="367">&lt;pb n="367"&gt;</span>
      <div class="lg">
        <span>gotvādivāraṇe tv eva dṛṣṭabādhaḥ sphuṭo bhavet |</span>
        <br/>
        <span>nānyathā hi matis tatra syāt sāmānyaviśeṣayoḥ ||</span>
        <br/>
      </div>
      <div class="lg">
        <span>na cāpy atraikavastutve bhedo vyañjakabhedataḥ |</span>
        <br/>
        <span>na piṇḍavyatirekeṇa vyañjako 'tra dhvanir yathā ||</span>
        <br/>
      </div>
      <div class="lg">
        <span>piṇḍavyaṅgyaiva gotvādir jātir nityaṃ pratīyate |</span>
        <br/>
        <span>tena bhinneṣu piṇḍeṣu jātir ekā pratīyate ||</span>
        <br/>
      </div>
      <div class="lg">
        <span>nanu yasya dvayaṃ śrotraṃ tasya buddhidvayaṃ bhavet |</span>
        <br/>
        <span>bhavato 'tīndriyatvāt tu kathaṃ nādair viśeṣadhīḥ ||</span>
        <br/>
      </div>
      <div class="lg">
        <span>nādena saṃskṛtāc chrotrād yadā śabdaḥ pratīyate |</span>
        <br/>
        <span>tadupaśleṣas tat asya bodhaṃ ke cit pracakṣate ||</span>
        <br/>
      </div>
      <div class="lg">
        <span>naiva vā grahaṇaṃ teṣāṃ śabde buddhis tu tadvaśāt |</span>
        <br/>
        <span>saṃskārānukṛteḥ so 'pi mahatvādyavabudhyate ||</span>
        <br/>
      </div>
      <span class="pb" data-page="368">&lt;pb n="368"&gt;</span>
      <div class="lg">
        <span>madhuraṃ tiktarūpeṇa śvetaṃ pītatayā tathā |</span>
        <br/>
        <span>gṛhṇanti pittadoṣeṇa viṣayaṃ bhrāntacetasaḥ ||</span>
        <br/>
      </div>
      <div class="lg">
        <span>tathā vegena dhāvanto nāvyārūḍhāś ca gacchataḥ |</span>
        <br/>
        <span>parvatādīn vijānanti bhrameṇa bhramataś ca tān ||</span>
        <br/>
      </div>
      <div class="lg">
        <span>maṇḍūkavasayāktākṣā vaṃśānuragabuddhibhiḥ |</span>
        <br/>
        <span>vyaktyalpatvamahattvābhyāṃ sāmānyaṃ ca tadāśrtayam ||</span>
        <br/>
      </div>
      <div class="lg">
        <span>gṛhṇanti yadvadetāni nimittagrahaṇād vinā |</span>
        <br/>
        <span>vyañjakasthamabudhvaiva vyaṅgye bhrāntir bhaviṣyati ||</span>
        <br/>
      </div>
      <div class="lg">
        <span>varṇāntaratvam evāhuḥ ke cid dīrghapluptādiṣu |</span>
        <br/>
        <span>na hi drutādivat tatra prayoho nāntarīyakaḥ ||</span>
        <br/>
      </div>
      <div class="lg">
        <span>tathā ca sati sāmānyaṃ triṣvatvaṃ kaiś cid iṣyate |</span>
        <br/>
        <span>sāmānyakalpanā tv anyair na yuktety abhidhīyate ||</span>
        <br/>
      </div>
      <span class="pb" data-page="369">&lt;pb n="369"&gt;</span>
      <div class="lg">
        <span>atvam ity ucyamānaṃ hi na dīrghaplutayor bhavet |</span>
        <br/>
        <span>ātvaṃ na hrasvaplutayos traimātryaṃ na ca pūrvayoḥ ||</span>
        <br/>
      </div>
      <div class="lg">
        <span>sarvasādhāraṇatvena tad vijñātuṃ na śakyate |</span>
        <br/>
        <span>pratyekaṃ śābaleyādirūpe gotvaṃ yathā sphuṭam ||</span>
        <br/>
      </div>
      <div class="lg">
        <span>avarṇakulaśabdo 'pi sthānasāmyād vanādivat |</span>
        <br/>
        <span>samudāyārthavācīti na jātivacano bhavet ||</span>
        <br/>
      </div>
      <div class="lg">
        <span>svato hrasvādibhedas tu nityavāde virudhyate |</span>
        <br/>
        <span>sarvadā yasya sadbhāvaḥ sa kathaṃ mātrikaḥ svayam ||</span>
        <br/>
      </div>
      <div class="lg">
        <span>tasmād uccāraṇaṃ tasya mātrākālaṃ pratīyate |</span>
        <br/>
        <span>dvimātraṃ vā trimātraṃ ā na varṇo mātrikaḥ svayam ||</span>
        <br/>
      </div>
      <div class="lg">
        <span>dīrghāder nanv anaṅgatvaṃ vācakādharmato bhavet |</span>
        <br/>
        <span>itthaṃ pratīyamānāḥ syur varṇā na pratipādakāḥ ||</span>
        <br/>
      </div>
      <div class="lg">
        <span>yādṛśāt pūrvadṛṣṭo 'sāv artho gamyate tādṛśāt |</span>
        <br/>
        <span>bhrāntyā kathaṃ pratītiś cet,   nāsāv artham iti prati ||</span>
        <br/>
      </div>
      <span class="pb" data-page="370">&lt;pb n="370"&gt;</span>
      <div class="lg">
        <span>yathāśvādijavaḥ puṃsāṃ kāryāṅgatvaṃ prakalpayet |</span>
        <br/>
        <span>paradharmo 'pi varṇānāṃ dhvanidharmās tathaiva naḥ ||</span>
        <br/>
      </div>
      <div class="lg">
        <span>nanu dīrghādyanityatvād anityo vācako bhavet |</span>
        <br/>
        <span>ānupūrvīvad evāsya parihāro bhaviṣyati ||</span>
        <br/>
      </div>
      <div class="lg">
        <span>tathodāttādibhedānāṃ saṃskāravaśagā matiḥ |</span>
        <br/>
        <span>teṣāṃ dīrghādivad bhedo na kadā cit pratīyate ||</span>
        <br/>
      </div>
      <div class="lg">
        <span>tatraikavarṇarūpatve bhedo 'pi syād drutādivat |</span>
        <br/>
        <span>nātra varṇāntaravyaktir iva dhvanyantarodbhavaḥ ||</span>
        <br/>
      </div>
      <span class="pb" data-page="371">&lt;pb n="371"&gt;</span>
      <div class="lg">
        <span>ta eva mṛdutīvratvaśīghratvādisamanvitāḥ |</span>
        <br/>
        <span>abhede cāpi varṇasya dhvanīnāṃ dviprakāratā ||</span>
        <br/>
      </div>
      <div class="lg">
        <span>ke cit svarūpabodhārthāḥ ke cid bodhānuvartinaḥ |</span>
        <br/>
        <span>yugapatkramarūpeṇa saṃskārotpādahetavaḥ ||</span>
        <br/>
      </div>
      <div class="lg">
        <span>tatra dīrghādibodhaḥ syāt pūrveṣāṃ pracayo yadā |</span>
        <br/>
        <span>varṇātmaiva hi kālena tāvatā taiḥ pratīyate ||</span>
        <br/>
      </div>
      <div class="lg">
        <span>yugapatpracitais taiś ca syād udāttādikalpanā |</span>
        <br/>
        <span>pracaye tv itareṣāṃ syād vatibhedo drutādikaḥ ||</span>
        <br/>
      </div>
      <span class="pb" data-page="372">&lt;pb n="372"&gt;</span>
      <div class="lg">
        <span>varṇātmanyavabuddhe 'pi tadrūpām eva te matim |</span>
        <br/>
        <span>śanair utpādayanti, iti nānyo varṇaḥ pratīyate ||</span>
        <br/>
      </div>
      <div class="lg">
        <span>vyaktyākṛtikṛto bhedo yady apy ekāntato bhavet |</span>
        <br/>
        <span>varṇeṣu jaimineḥ pakṣas tathāpi na virudhyate ||</span>
        <br/>
      </div>
      <div class="lg">
        <span>nityatvayatnaḥ sarvo 'pi gatvādiṣu bhaviṣyati |</span>
        <br/>
        <span>gakārādivacaś caitat teṣv eva na virotsyate ||</span>
        <br/>
      </div>
      <div class="lg">
        <span>vicchinnayatnavyaṅgyaiś ca nityaiḥ sarvagatair api |</span>
        <br/>
        <span>vyatiriktapadārambho varṇair nātropapadyate ||</span>
        <br/>
      </div>
      <div class="lg">
        <span>anārabdhe ca gośabde gośabdatvaṃ kathaṃ bhavet |</span>
        <br/>
        <span>varṇasāmānyavac cāpi na tatkalpanam arhati ||</span>
        <br/>
      </div>
      <span class="pb" data-page="373">&lt;pb n="373"&gt;</span>
      <div class="lg">
        <span>varṇātmanām abhedāc ca siddhā sāmānyadhīr api |</span>
        <br/>
        <span>samudāyo 'pi tebhyo 'syo vāraṇīyo 'nayā diśā ||</span>
        <br/>
      </div>
      <div class="lg">
        <span>abhedasamudāyas tu teṣāṃ dharmo na duṣyati |</span>
        <br/>
        <span>teṣām asti hi sāmarthyam arthapratyāyanaṃ prati ||</span>
        <br/>
      </div>
      <div class="lg">
        <span>yāvanto yādṛśo ye ca yadarthapratipādane |</span>
        <br/>
        <span>varṇāḥ prajñātasāmarthyāste tathivāvabodhakāḥ ||</span>
        <br/>
      </div>
      <div class="lg">
        <span>teṣāṃ tu guṇabhūtānām arthapratyāyanaṃ prati |</span>
        <br/>
        <span>sāhityam ekakartrādikramaś cāpi vivakṣitaḥ ||</span>
        <br/>
      </div>
      <div class="lg">
        <span>kartraikatve nimitte ca krame sati niyāmakam |</span>
        <br/>
        <span>prayuñjānasya yat pūrvaṃ vṛddhebhyaḥ kramadarśanam ||</span>
        <br/>
      </div>
      <span class="pb" data-page="374">&lt;pb n="374"&gt;</span>
      <div class="lg">
        <span>yaugapadyaṃ tv aśakyatvān naiva teṣām ihāśritam |</span>
        <br/>
        <span>kartṛbhedaś ca tatra syāt, na caivaṃ dṛśyate 'bhidhā ||</span>
        <br/>
      </div>
      <div class="lg">
        <span>yugapad dṛśyasāmarthyā naiva śaktāḥ krame yathā |</span>
        <br/>
        <span>bhāvās tathā krame śaktā yaugapadye na śaknuyuḥ ||</span>
        <br/>
      </div>
      <div class="lg">
        <span>dṛṣṭaś ca pūrṇamāsādeḥ kramaḥ saṃhatyakāriṇaḥ |</span>
        <br/>
        <span>abhyāsānāṃ ca loke 'pi svādhyāyagrahaṇādiṣu ||</span>
        <br/>
      </div>
      <div class="lg">
        <span>sādhanāditrayāṇāṃ ca vyāpārasyaikakālatā |</span>
        <br/>
        <span>sarvatrāstīti neha syād upālambhaḥ kramaṃ prati ||</span>
        <br/>
      </div>
      <div class="lg">
        <span>niṣpannā eva dṛśyante vyāpārāḥ sarva eva hi |</span>
        <br/>
        <span>sūkṣmā vyāpārabhedās tu dṛśyate na kadā cana ||</span>
        <br/>
      </div>
      <span class="pb" data-page="375">&lt;pb n="375"&gt;</span>
      <div class="lg">
        <span>ekasādhanasāṃsthāś ca vyāpārāvayavā yadā |</span>
        <br/>
        <span>svarūpato nirīkṣyante yaugapadyam asat tadā ||</span>
        <br/>
      </div>
      <div class="lg">
        <span>kiṃ punar bahavo bhinnā bhinnasādhanasaṃśritāḥ |</span>
        <br/>
        <span>bhaveyur yaugapadyena vyāpārāḥ kramavartinaḥ ||</span>
        <br/>
      </div>
      <div class="lg">
        <span>yadā tv ādyaparispandād prabhṛtyā phalalābhataḥ |</span>
        <br/>
        <span>kriyā pūrvaparībhūtā lakṣyate varttate tadā ||</span>
        <br/>
      </div>
      <div class="lg">
        <span>tenātrāpi vivakṣātaḥ prabhṛtyā 'rthāvabodhanāt |</span>
        <br/>
        <span>sākalyenekṣyamāṇe syād vyāpāre varttamānatā ||</span>
        <br/>
      </div>
      <div class="lg">
        <span>pratyekaṃ ye punas tatra vyāpārās tannirūpaṇam |</span>
        <br/>
        <span>phalāniṣpattito na syān nāstitvaṃ na ca tāvatā ||</span>
        <br/>
      </div>
      <div class="lg">
        <span>phalānumeyatāyāṃ ca vyāpārasya phalaṃ prati |</span>
        <br/>
        <span>kārakāṇāṃ yathāsthānaṃ vyāpāre vartamānatā ||</span>
        <br/>
      </div>
      <span class="pb" data-page="376">&lt;pb n="376"&gt;</span>
      <div class="lg">
        <span>avaśyam bhāvinī nityaṃ pratyāsattiś ca kasya cit |</span>
        <br/>
        <span>na tāvatā vyapetatvāt itareṣām anaṅgatā ||</span>
        <br/>
      </div>
      <div class="lg">
        <span>dvyantaraikāntaratvena gakārau kārayor dhruvam |</span>
        <br/>
        <span>arthaṃ pratyāyane śaktis tatra sthau gamakau yataḥ ||</span>
        <br/>
      </div>
      <div class="lg">
        <span>yathā visarjanīyasya vyavadhāne na śaktatā |</span>
        <br/>
        <span>tathaivetarayoḥ śaktir ānantarye na vidyate ||</span>
        <br/>
      </div>
      <div class="lg">
        <span>na ca yatraikaśo 'śaktis tatra sarveṣv aśaktatā |</span>
        <br/>
        <span>tathā hy aṅgāni dṛśyante śālyādivahanādiṣu ||</span>
        <br/>
      </div>
      <div class="lg">
        <span>śaktis tatrāsti kā cid dhi vahane sā samṛddhyate |</span>
        <br/>
        <span>saṅghātena tu varṇānāṃ pratyekaṃ kā cidīkṣyate ||</span>
        <br/>
      </div>
      <div class="lg">
        <span>na hy arthāvayavaḥ kaś cit pratyekaṃ taiḥ pratīyate |</span>
        <br/>
        <span>samastasyātha vā kaś cid bodhaleśo 'tra jāyate ||</span>
        <br/>
      </div>
      <div class="lg">
        <span>rathasyāpi tu yat kāryaṃ śālyādivahanaṃ na tat |</span>
        <br/>
        <span>pratyekaṃ dṛśyate kiñ cin manāg api yathehitam ||</span>
        <br/>
      </div>
      <span class="pb" data-page="377">&lt;pb n="377"&gt;</span>
      <div class="lg">
        <span>atha yatkiñcid ucyeta vahane tad ihāpi naḥ |</span>
        <br/>
        <span>svātmapratyayahetutvaṃ varṇeṣv arthe 'pi vā kva cit ||</span>
        <br/>
      </div>
      <div class="lg">
        <span>yasyānavayavaḥ sphoṭo vyajyate varṇabuddhibhiḥ |</span>
        <br/>
        <span>so 'pi paryanuyogena vaivaitena vimucyate ||</span>
        <br/>
      </div>
      <div class="lg">
        <span>tatrāpi prativarṇaṃ hi padasphoṭo na gamyate |</span>
        <br/>
        <span>na cāvayavaśo vyaktis tadabhāvān na cātra śrīḥ ||</span>
        <br/>
      </div>
      <div class="lg">
        <span>pratyekaṃ cāpy aśaktānāṃ samudāye 'py aśaktayā |</span>
        <br/>
        <span>tatra yaḥ parihāras te sa no 'trāpi bhaviṣyati ||</span>
        <br/>
      </div>
      <span class="pb" data-page="378">&lt;pb n="378"&gt;</span>
      <div class="lg">
        <span>sadbhāvavyatirekau ca tathāvayavavarjanam |</span>
        <br/>
        <span>tavādhikaṃ bhavet tasmād yatno 'sāv arthabuddhiṣu ||</span>
        <br/>
      </div>
      <div class="lg">
        <span>nānyathānupapattiś ca bhaved arthamatiṃ prati |</span>
        <br/>
        <span>tad evāsyā nimittaṃ syāj jāyate yadanantaram ||</span>
        <br/>
      </div>
      <div class="lg">
        <span>sā ca varṇadvayajñāne 'tīte 'ntyajñānataḥ parā |</span>
        <br/>
        <span>bhavatītīdṛg evāsyā nimittam avakalpate ||</span>
        <br/>
      </div>
      <div class="lg">
        <span>vinā saṃskārakalpena tadanantaravṛttitaḥ |</span>
        <br/>
        <span>kṛtānugrahasāmarthyo varṇo 'ntyaḥ pratipādakaḥ ||</span>
        <br/>
      </div>
      <div class="lg">
        <span>eṣa eva tu saṃskāra iti ke cit pracakṣate |</span>
        <br/>
        <span>adṛṣṭakalpanātītaṃ tāvan mātraṃ hi dṛśyate ||</span>
        <br/>
      </div>
      <div class="lg">
        <span>atha vā vāsanaivāstu saṃskāraḥ, sarva eva hi |</span>
        <br/>
        <span>dṛḍhajñānagṛhīte 'rthe saṃskāro 'stīti manvate ||</span>
        <br/>
      </div>
      <span class="pb" data-page="379">&lt;pb n="379"&gt;</span>
      <div class="lg">
        <span>tasyārthabuddhihetutve visaṃvādo 'sya nirṇaye |</span>
        <br/>
        <span>tadbhāvabhāvitāhetur anyatreva pratīyate ||</span>
        <br/>
      </div>
      <div class="lg">
        <span>saṃskāre niṣpramāṇe tu pūrvavṛttattvakalpanam |</span>
        <br/>
        <span>niṣpramāṇakam eveti nānugrahaphalaṃ bhavet ||</span>
        <br/>
      </div>
      <div class="lg">
        <span>yady api smṛtihetutvaṃ saṃskārasya vyavasthitam |</span>
        <br/>
        <span>kāryāntareṣu sāmarthyaṃ na tasya pratiṣidhyate ||</span>
        <br/>
      </div>
      <div class="lg">
        <span>tena saṃskārasadbhāvo nānenaivaṃ prakalpyate |</span>
        <br/>
        <span>tasyārthabuddhihetutvam adṛṣṭaṃ kevalaṃ kṛtam ||</span>
        <br/>
      </div>
      <div class="lg">
        <span>śabdapakṣe 'pi tac caitad adṛṣṭatvān na mucyate |</span>
        <br/>
        <span>kāryabodhanaśaktatvaṃ tulyaṃ saṃskāraśabdayoḥ ||</span>
        <br/>
      </div>
      <div class="lg">
        <span>kṣīṇārthāpattir evaṃ ca na sphoṭaṃ parikalpayet |</span>
        <br/>
        <span>saṃskārakalpanā pūrvam avaśyam bhāvinī hi te ||</span>
        <br/>
      </div>
      <div class="lg">
        <span>dhvanibhyo 'py aparas tāvan neṣyetārthamatiṃ prati |</span>
        <br/>
        <span>te vā yady upalabhyeran varṇāḥ pratyakṣato na ca ||</span>
        <br/>
      </div>
      <span class="pb" data-page="380">&lt;pb n="380"&gt;</span>
      <div class="lg">
        <span>varṇānāṃ yaugapadyena yadi cāvaśyam arthitā |</span>
        <br/>
        <span>nityatvāt sarvadā tat syān na tu kāraṇatā tathā ||</span>
        <br/>
      </div>
      <div class="lg">
        <span>itthaṃ kramagṛhītānāṃ yugapad yātha vā parā |</span>
        <br/>
        <span>sthitiḥ sā kāraṇaṃ tu syān nityam arthadhiyaṃ prati ||</span>
        <br/>
      </div>
      <div class="lg">
        <span>yad vā pratyakṣataḥ pūrvaṃ kramajñāneṣu yat param |</span>
        <br/>
        <span>samastavarṇavijñānaṃ tadarthajñānakāraṇam ||</span>
        <br/>
      </div>
      <div class="lg">
        <span>tatra jñāne ca varṇānāṃ yaugapadyaṃ pratīyate |</span>
        <br/>
        <span>nāvaśyaṃ yaugapadyena pratyakṣasthena tad bhavet ||</span>
        <br/>
      </div>
      <div class="lg">
        <span>citrarūpāṃ cā tāṃ buddhiṃ sadasadvarṇagocarām |</span>
        <br/>
        <span>ke cid āhur yathā varṇo gṛhyate 'ntaḥ pade pade ||</span>
        <br/>
      </div>
      <div class="lg">
        <span>antyavarṇe 'pi vijñāte pūrvasaṃskārakāritam |</span>
        <br/>
        <span>smaraṇaṃ yaugapadyena sarveṣv anye pracakṣate ||</span>
        <br/>
      </div>
      <div class="lg">
        <span>sarveṣu caivam artheṣu mānasaṃ sarvavādinām |</span>
        <br/>
        <span>iṣṭaṃ samuccayajñānaṃ kramajñāneṣu satsv api ||</span>
        <br/>
      </div>
      <span class="pb" data-page="381">&lt;pb n="381"&gt;</span>
      <div class="lg">
        <span>na cet tadābhyupeyeta kramadṛṣṭeṣu naiva hi |</span>
        <br/>
        <span>śatādirūpaṃ jāyeta tatsamuccayadarśanam ||</span>
        <br/>
      </div>
      <div class="lg">
        <span>tena śrotramanobhyāṃ syāt kramād varṇeṣu yady api |</span>
        <br/>
        <span>pūrvajñānaṃ parastāt tu yugapat smaraṇaṃ bhavet ||</span>
        <br/>
      </div>
      <div class="lg">
        <span>tadārūḍhās tato varṇā na dūre 'rthāvabodhanāt |</span>
        <br/>
        <span>śabdārthamatis tena laukikair abhidhīyate ||</span>
        <br/>
      </div>
      <div class="lg">
        <span>citrabuddhyānayā bhrāntyā varṇebhyo vyatirekataḥ |</span>
        <br/>
        <span>paścād gaur iti vijñānaṃ pratyakṣaṃ kaiś cid iṣyate ||</span>
        <br/>
      </div>
      <div class="lg">
        <span>vailakṣaṇyaṃ tu tasyeṣṭam ekaikajñānataḥ sphuṭam |</span>
        <br/>
        <span>varṇarūpāvabodhāt tu na tadarthāntaraṃ bhavet ||</span>
        <br/>
      </div>
      <div class="lg">
        <span>yadi cārthāntaratvaṃ syād ekaikasmād trayasya tat |</span>
        <br/>
        <span>varṇatrayaparityāge buddhir nānyatra jāyate ||</span>
        <br/>
      </div>
      <div class="lg">
        <span>gaur ity ekamatitvaṃ tu naivāsmābhir nivāryate |</span>
        <br/>
        <span>tadgrāhyaikārthatābhyāṃ ca śabde syād ekatāmatiḥ ||</span>
        <br/>
      </div>
      <span class="pb" data-page="382">&lt;pb n="382"&gt;</span>
      <div class="lg">
        <span>śaidhyād alpāntaratvāc ca gośabde sābhaved api |</span>
        <br/>
        <span>devadattādiśabdeṣu sphuṭo bhedaḥ pratīyate ||</span>
        <br/>
      </div>
      <div class="lg">
        <span>na gauṇaḥ śabda ity evaṃ granthasambandhanaṃ bhavet |</span>
        <br/>
        <span>asy akṣareṣu hetutvaṃ tatparaṃ vacanaṃ hi tat ||</span>
        <br/>
      </div>
      <div class="lg">
        <span>śabdād iti ca hetutvaṃ pañcamyātrābhidhīyate |</span>
        <br/>
        <span>bhavatpakṣe 'pi caikāntāj jñānena vyavadhir bhavet ||</span>
        <br/>
      </div>
      <div class="lg">
        <span>gauṇo 'nyathā prasiddho vā prayujyetānyathā yadi |</span>
        <br/>
        <span>na cānyādṛṅnimittatvaṃ kasya cit sampratīyate ||</span>
        <br/>
      </div>
      <div class="lg">
        <span>svavyāpāravyavāyo hi sarvasminn eva kārake |</span>
        <br/>
        <span>dṛṣṭo vyāpāra īdṛk tu śabdasyety avyavetatā ||</span>
        <br/>
      </div>
      <div class="lg">
        <span>gakārāder yadā cānyo na loke śabda ucyate |</span>
        <br/>
        <span>tadā tasmāt pratīte 'rthe śabdād iti kathaṃ bhavet ||</span>
        <br/>
      </div>
      <span class="pb" data-page="383">&lt;pb n="383"&gt;</span>
      <div class="lg">
        <span>śabdajñānādisaṃskāravyaktasphoṭakṛte 'tha vā |</span>
        <br/>
        <span>pratyaye śabdajanyatvam iti gauṇaṃ prasajyate ||</span>
        <br/>
      </div>
      <div class="lg">
        <span>saṃskārajananārthaṃ ca na śabdoccāraṇaṃ matam |</span>
        <br/>
        <span>arthapratītim uddiśya prayuktasya kramādayam ||</span>
        <br/>
      </div>
      <div class="lg">
        <span>tasmāt tādarthyataḥ śabdaḥ phalena vyapadiśyate |</span>
        <br/>
        <span>samuccayāvabodhe tu vyavadhānaṃ na kena cit ||</span>
        <br/>
      </div>
      <div class="lg">
        <span>yadi cāpūrvasaṃskāra itikartavyateṣyate |</span>
        <br/>
        <span>varṇo 'ntyo gamakas tasya śabdatvān mudhyatā bhavet ||</span>
        <br/>
      </div>
      <div class="lg">
        <span>varṇā vā dhvanayo vāpi sphoṭaṃ na padavākyayoḥ |</span>
        <br/>
        <span>vyañjanti vyañjakatvena yathā dīpaprabhādayaḥ ||</span>
        <br/>
      </div>
      <div class="lg">
        <span>sattvād ghaṭādivac ceti sādhanāni yathāruci |</span>
        <br/>
        <span>laukikavyatirekeṇa kalpite 'rthe bhavanti hi ||</span>
        <br/>
      </div>
      <div class="lg">
        <span>nārthasya vācakaḥ sphoṭo varṇebhyo vyatirekataḥ |</span>
        <br/>
        <span>ghaṭāvivat, na dṛṣṭena virodho dharmasiddhitaḥ ||</span>
        <br/>
      </div>
      <span class="pb" data-page="384">&lt;pb n="384"&gt;</span>
      <div class="lg">
        <span>pratiṣedhet tu yo varṇān tajjñānānantarodbhavān |</span>
        <br/>
        <span>dṛṣṭabādho bhavet tasya śaśicandraniṣedhavat ||</span>
        <br/>
      </div>
      <div class="lg">
        <span>varṇotthā vārthadhīreṣā tajjñānānantarodbhavā |</span>
        <br/>
        <span>yedṛśī sā tadutthā hi dhūmāder iva bahnidhīḥ ||</span>
        <br/>
      </div>
      <div class="lg">
        <span>dīpavad vā gakārādir gavādeḥ pratipādakaḥ |</span>
        <br/>
        <span>dhruvaṃ pratīyamānatvāt, tatpūrvaṃ pratipādanāt ||</span>
        <br/>
      </div>
      <div class="lg">
        <span>varṇātiriktaḥ pratiṣidhyamānaḥ padeṣu mandaṃ phalam ādadhāti |</span>
        <br/>
        <span>kāryāṇi vākyāvayavāśrayāṇi satyāni katuṃ kṛta eṣa yatnaḥ ||</span>
        <br/>
      </div>
      <span class="pb" data-page="385">&lt;pb n="385"&gt;</span>
      <div class="lg">
        <span>ākṛtivyatirikte 'rthe sambandho nityatāsya ca |</span>
        <br/>
        <span>na sidhyetām iti jñātvā tad vācyatvam ihocyate ||</span>
        <br/>
      </div>
      <div class="lg">
        <span>tatsadbhāvaprasiddhyartham atra tāvat prayatyate |</span>
        <br/>
        <span>vācyatve vakṣyate yuktir vyaktyā saha balābale ||</span>
        <br/>
      </div>
      <div class="lg">
        <span>jātim evākṛtiṃ prāhur vyaktir ākriyate yayā |</span>
        <br/>
        <span>sāmānyaṃ tac ca piṇḍānām ekabuddhinibandhanam ||</span>
        <br/>
      </div>
      <div class="lg">
        <span>tannimittaṃ ca yatkiñcit sāmānyaṃ śabdagocaram |</span>
        <br/>
        <span>sarva evecchatīty evam avirodho 'tra vādinām ||</span>
        <br/>
      </div>
      <span class="pb" data-page="386">&lt;pb n="386"&gt;</span>
      <div class="lg">
        <span>sarvavastuṣu buddhiś ca vyāvṛttyanugamātmikā |</span>
        <br/>
        <span>jāyate dvyātmatvena vinā sā ca na siddhyati ||</span>
        <br/>
      </div>
      <div class="lg">
        <span>viśeṣamātra iṣṭe ca na sāmānyamatir bhavet |</span>
        <br/>
        <span>sāmānyamātrabodhe tu nirnimittā viśeṣadhīḥ ||</span>
        <br/>
      </div>
      <div class="lg">
        <span>na cāpy anyatarā bhrāntir upacāreṇa ceṣyate |</span>
        <br/>
        <span>dṛḍhatvāt sarvadā buddher bhrāntis tadbhrāntivādinām ||</span>
        <br/>
      </div>
      <div class="lg">
        <span>mukhyayoś cāpy adṛṣṭatvān nopacāreṇa kalpanā |</span>
        <br/>
        <span>bāhyārthaviṣayatvaṃ ca buddhīnāṃ pratipāditam ||</span>
        <br/>
      </div>
      <div class="lg">
        <span>anyonyāpekṣitā nityaṃ syāt sāmānyaviśeṣayoḥ |</span>
        <br/>
        <span>viśeṣāṇāṃ ca sāmānyaṃ te ca tasya bhavanti hi ||</span>
        <br/>
      </div>
      <span class="pb" data-page="387">&lt;pb n="387"&gt;</span>
      <div class="lg">
        <span>nirviśeṣaṃ na sāmānyaṃ bhavec chaśaviṣāṇavat |</span>
        <br/>
        <span>sāmānyarahitatvāc ca viśeṣās tadvad eva hi ||</span>
        <br/>
      </div>
      <div class="lg">
        <span>tadanātmakarūpeṇa hetū vācyāvimau punaḥ |</span>
        <br/>
        <span>tena tātyantabhedo 'pi syāt sāmānyaviśeṣayoḥ ||</span>
        <br/>
      </div>
      <div class="lg">
        <span>sāmānyabuddhiśaktitvaṃ viśeṣeṣv eva yo vadet |</span>
        <br/>
        <span>vinā vastvantarāt, tena vācyā śaktis tu kīdṛśī ||</span>
        <br/>
      </div>
      <div class="lg">
        <span>grāhyā kiṃ vāpy asambodhā bhinnaikā vā tathaiva ca |</span>
        <br/>
        <span>gṛhyate yadi saikā ca jātir evānyaśabdikā ||</span>
        <br/>
      </div>
      <div class="lg">
        <span>bhaven nirviṣayā buddhir yadi śaktir na gṛhyate |</span>
        <br/>
        <span>na hi sadbhāvamātreṇa viśayaḥ kaś cid iṣyate ||</span>
        <br/>
      </div>
      <span class="pb" data-page="388">&lt;pb n="388"&gt;</span>
      <div class="lg">
        <span>parasparavibhinnatvād viśeṣā naikabuddhibhiḥ |</span>
        <br/>
        <span>gṛhyante viṣayāsattvāc chaktiś caiṣāṃ na vidyate ||</span>
        <br/>
      </div>
      <div class="lg">
        <span>bhinnatve vāpi śaktīnām ekabuddhir na labhyate |</span>
        <br/>
        <span>viśeṣaśaktyabhede ca tāvanmātramatir bhavet ||</span>
        <br/>
      </div>
      <div class="lg">
        <span>bhinnā viśeṣaśaktibhyaḥ sarvatrānugatāpi ca |</span>
        <br/>
        <span>pratyekaṃ samavetā ca tasmāj jātir apīṣyatām ||</span>
        <br/>
      </div>
      <div class="lg">
        <span>tenātmadharmo bhedānām ekadhīviṣayo 'sti naḥ |</span>
        <br/>
        <span>sāmānyam ākṛtir jātiḥ śaktir vā so 'bhidhīyatām ||</span>
        <br/>
      </div>
      <div class="lg">
        <span>nanu bhinne 'pi sattādau sāmānyam iti jāyate |</span>
        <br/>
        <span>buddhir vināpi sāmānyād anyasmāt sā kathaṃ bhavet ||</span>
        <br/>
      </div>
      <div class="lg">
        <span>vanopanyāsatulyo 'yam upanyāsaḥ kṛtas tvayā |</span>
        <br/>
        <span>bhrāntitvena hi naitasyā bhrāntir gotvādidhīr api ||</span>
        <br/>
      </div>
      <span class="pb" data-page="389">&lt;pb n="389"&gt;</span>
      <div class="lg">
        <span>śabdāt pūrvaṃ hi sarveṣu gavādāv iva naikadhīḥ |</span>
        <br/>
        <span>vastutvaṃ cātra sāmānyaṃ dharmaṃ ke cit pracakṣate ||</span>
        <br/>
      </div>
      <div class="lg">
        <span>evaṃ tu kalpyamāne syāt sāmānyānām anantatā |</span>
        <br/>
        <span>punas tena sahānyeṣu sāmānyamatir asti hi ||</span>
        <br/>
      </div>
      <div class="lg">
        <span>viśeṣeṣv api vastutvāt sāmānyam iti dhīr bhavet |</span>
        <br/>
        <span>sattādiṣv iva, ttenaitat sāmānyaṃ nopapadyate ||</span>
        <br/>
      </div>
      <div class="lg">
        <span>tasmād ekasya bhinneṣu yā vṛttis tannibandhanaḥ |</span>
        <br/>
        <span>sāmānyaśabdaḥ sattādāv ekadhīkaraṇena vā ||</span>
        <br/>
      </div>
      <div class="lg">
        <span>piṇḍeṣv eva ca sāmānyam, nāntarā gṛhyate yataḥ |</span>
        <br/>
        <span>na hy ākāśavadicchanti sāmānyaṃ nāma kiñ cana ||</span>
        <br/>
      </div>
      <div class="lg">
        <span>yad vā sarvagatatve 'pi vyaktiḥ śaktyanurodhataḥ |</span>
        <br/>
        <span>śaktiḥ kāryānumeyā hi vyaktidarśanahetukā ||</span>
        <br/>
      </div>
      <span class="pb" data-page="390">&lt;pb n="390"&gt;</span>
      <div class="lg">
        <span>tena yatraiva dṛśyeta vyaktiḥ śaktaṃ tad eva tu |</span>
        <br/>
        <span>tenaiva ca na sarvāsu vyaktiṣv etat pratīyate ||</span>
        <br/>
      </div>
      <div class="lg">
        <span>bhinnatve 'pi hi kāsāñ cic chaktiḥ kāś cid aśaktikāḥ |</span>
        <br/>
        <span>na ca paryanuyogo 'sti vastuśakteḥ kadā cana ||</span>
        <br/>
      </div>
      <div class="lg">
        <span>vahnir dahati nākāśaṃ ko 'tra paryanuyujyatām |</span>
        <br/>
        <span>na cānyā mṛgyate yuktir yathā sandṛśyate tathā ||</span>
        <br/>
      </div>
      <div class="lg">
        <span>na hi yuktyantaraṃ nāstīty etaj jñānam anarthakam |</span>
        <br/>
        <span>dharmaś cāvyabhicāryasya na mṛgya upalakṣaṇe ||</span>
        <br/>
      </div>
      <div class="lg">
        <span>nānumānāvagamyaṃ tat, pratyakṣe lakṣaṇena kim |</span>
        <br/>
        <span>svābhāvikaś ca sambandho jātivyaktyor na hetumān ||</span>
        <br/>
      </div>
      <span class="pb" data-page="391">&lt;pb n="391"&gt;</span>
      <div class="lg">
        <span>tenaitasya prasiddhyarthaṃ nānyat sāmānyam iṣyate |</span>
        <br/>
        <span>śaktisiddhivadetasya svabhāvo 'tra na vāryate ||</span>
        <br/>
      </div>
      <div class="lg">
        <span>yad vā naimittikatve 'pi tāvanmātrapratīkṣaṇāt |</span>
        <br/>
        <span>viśeṣeṣv eva labdheṣu keṣu cin nānyavāñchanam ||</span>
        <br/>
      </div>
      <div class="lg">
        <span>na vyañjantyapare kasmād, yatas teṣu na dṛśyate |</span>
        <br/>
        <span>tebhyo 'pi na nivṛttyarthaṃ mṛgyo hetuḥ svabhāvataḥ ||</span>
        <br/>
      </div>
      <div class="lg">
        <span>sāmānyaṃ nānyadiṣṭaṃ cet tasya vṛtter niyāmakam |</span>
        <br/>
        <span>gotvenāpi vinā kasmād gobuddhir na niyamyate ||</span>
        <br/>
      </div>
      <span class="pb" data-page="392">&lt;pb n="392"&gt;</span>
      <div class="lg">
        <span>yathā tulye 'pi bhinnatve keṣu cid vṛttyapekṣitā |</span>
        <br/>
        <span>gotvāder animitte 'pi tathā buddhir bhaviṣyati ||</span>
        <br/>
      </div>
      <div class="lg">
        <span>viṣayeṇa hi buddhīnāṃ vinā notpattir iṣyate |</span>
        <br/>
        <span>viśeṣād anyad icchanti sāmānyaṃ tena tad dhruvam ||</span>
        <br/>
      </div>
      <div class="lg">
        <span>tā hi tena vinotpannā mithyāḥ syur viṣayād ṛte |</span>
        <br/>
        <span>na tv anyena vinā vṛttiḥ sāmānyasyeha duṣyati ||</span>
        <br/>
      </div>
      <div class="lg">
        <span>aniṣyamāṇe sāmānye vṛttiḥ śabdānumānayoḥ |</span>
        <br/>
        <span>naiva syāt, na hi sambandho bhedair ānantyato bhavet ||</span>
        <br/>
      </div>
      <div class="lg">
        <span>anubhūtatayā vāsau puruṣasyopayujyate |</span>
        <br/>
        <span>jātivyaktyos tu sambandhe nānubhūtyā prayojanam ||</span>
        <br/>
      </div>
      <div class="lg">
        <span>siddhe viṣayarūpe ca gotvādāv indriyaiḥ punaḥ |</span>
        <br/>
        <span>arthāpattyupalabdhā syāc chaktir ekā niyāmikā ||</span>
        <br/>
      </div>
      <div class="lg">
        <span>na cātmahetum evāsau siddhaṃ bādhitum arhati |</span>
        <br/>
        <span>śaktiś ca naitayā buddhyā, nendriyaiḥ sā hi gṛhyate ||</span>
        <br/>
      </div>
      <span class="pb" data-page="393">&lt;pb n="393"&gt;</span>
      <div class="lg">
        <span>sāmānyāntarayogānām aniṣṭhā yā ca varṇyate |</span>
        <br/>
        <span>tayā sāmānyanāśaḥ syāt sa ca dṛṣṭena bādhyate ||</span>
        <br/>
      </div>
      <div class="lg">
        <span>sambandhas tasya hetur vā tadgrahe na ca kāraṇam |</span>
        <br/>
        <span>svarūpato gṛhīte 'rthe paścād etad vikalpyate ||</span>
        <br/>
      </div>
      <div class="lg">
        <span>sāsnādyekārthasambandhi gotvam ity upalakṣaṇam |</span>
        <br/>
        <span>na ca svasamavāyy eva kevalaṃ cihnam iṣyate ||</span>
        <br/>
      </div>
      <div class="lg">
        <span>sāsnādibhyas tu piṇḍasya bhedo nātyantato yadā |</span>
        <br/>
        <span>sāmānyasya ca piṇḍebhyas tadā syād etad uttaram ||</span>
        <br/>
      </div>
      <span class="pb" data-page="394">&lt;pb n="394"&gt;</span>
      <div class="lg">
        <span>kasmāt sāsnādimatsv eva gotvaṃ yasmāt tadātmakam |</span>
        <br/>
        <span>tādātmyam asya kasmāc cet svabhāvād iti gamyatām ||</span>
        <br/>
      </div>
      <div class="lg">
        <span>upalabdhyanusāreṇa vyavasthāsiddhir īdṛśī |</span>
        <br/>
        <span>svato gotvādibhedas tu na tu vyañjakabhedataḥ ||</span>
        <br/>
      </div>
      <div class="lg">
        <span>sā bhūd drutādivanmithyā, nyañjakasya tu kiṃkṛtaḥ |</span>
        <br/>
        <span>bhedo hastyādipiṇḍebhyaḥ, svataś cet, iha tatsamam ||</span>
        <br/>
      </div>
      <span class="pb" data-page="395">&lt;pb n="395"&gt;</span>
      <div class="lg">
        <span>vyaṅgyajātiviśeṣāc cet, prāptam anyonyasaṃśrayam |</span>
        <br/>
        <span>tasmāt svābhāviko bhedo jātivyaktyoḥ pratīyate ||</span>
        <br/>
      </div>
      <div class="lg">
        <span>anekānanyavṛttittvān na sāmānyaviśeṣayoḥ |</span>
        <br/>
        <span>ekavastvātmatā yuktā varaṃ tenaupacārikam ||</span>
        <br/>
      </div>
      <div class="lg">
        <span>bhinnebhyaś cāpy abhinnatvād bhedas tat svātmavad bhavet |</span>
        <br/>
        <span>ekasmād vāpy abhinnatvād vyaktyekatvaṃ pratīyate ||</span>
        <br/>
      </div>
      <div class="lg">
        <span>ekānekatvam ekasya tathānyānanyatā katham |</span>
        <br/>
        <span>tat sāmānyaṃ viśeṣaś cety evamādi ca duṣkaram ||</span>
        <br/>
      </div>
      <div class="lg">
        <span>virodhas tāvad ekāntād vaktum atra na yujyate |</span>
        <br/>
        <span>sāmānyānanyavijñāte viśeṣe naikavṛttitā ||</span>
        <br/>
      </div>
      <div class="lg">
        <span>sāmānyānanyavṛttitvaṃ viśeṣātmaikabhāvataḥ |</span>
        <br/>
        <span>evañ ca parihartavyā bhinnābhinnatvakalpanā ||</span>
        <br/>
      </div>
      <span class="pb" data-page="396">&lt;pb n="396"&gt;</span>
      <div class="lg">
        <span>kena cid dhy ātmanaikatvaṃ nānātvaṃ cāsya kena cit |</span>
        <br/>
        <span>sāmānyasya tu yo bhedaṃ brūte tasya viśeṣataḥ ||</span>
        <br/>
      </div>
      <div class="lg">
        <span>darśayitvābhyupetavyam, viśeṣaikyaṃ ca jātitaḥ |</span>
        <br/>
        <span>yathā kalmāṣavarṇasya yatheṣṭaṃ varṇanigrahaḥ ||</span>
        <br/>
      </div>
      <div class="lg">
        <span>citratvād vastuno 'py evaṃ bhedābhedāvadhāraṇam |</span>
        <br/>
        <span>sāmānyāṃśe tu niṣkṛṣya bhedo yena prasādhyate ||</span>
        <br/>
      </div>
      <div class="lg">
        <span>tasya hetor asiddhatvaṃ siddhaś cet siddhasādhanam |</span>
        <br/>
        <span>bhedebhyo 'nanyarūpeṇa sāmānyaṃ gṛhyate yadā ||</span>
        <br/>
      </div>
      <span class="pb" data-page="397">&lt;pb n="397"&gt;</span>
      <div class="lg">
        <span>tadāviśeṣamātreṇa vastu pratyavabhāsate |</span>
        <br/>
        <span>tadudbhūtyā ca sāmānyaṃ tadbhāvānuguṇaṃ sthitam ||</span>
        <br/>
      </div>
      <div class="lg">
        <span>sad apy agrāhyarūpatvād asadvat pratibhāti naḥ |</span>
        <br/>
        <span>viśeṣān api sāmānyād yadā bhedena buddhyate ||</span>
        <br/>
      </div>
      <div class="lg">
        <span>tadā sāmānyamātratvam evam eva pratīyate |</span>
        <br/>
        <span>yadā tu śabalaṃ vastu yugapat pratipadyate ||</span>
        <br/>
      </div>
      <div class="lg">
        <span>tadānyān anyabhedādi sarvam eva pralīyate |</span>
        <br/>
        <span>na ca tat tādṛśaṃ kaś cic chabdaḥ śaknoti bhāṣitum ||</span>
        <br/>
      </div>
      <div class="lg">
        <span>sāmānyāṃśān apoddhṛtya padaṃ sarvaṃ pravarttate |</span>
        <br/>
        <span>samastavastvapekṣāṃ ca padārthānām apoddhṛtim ||</span>
        <br/>
      </div>
      <div class="lg">
        <span>ke cid āhur asadrūpam, aṃśatvaṃ tu na vāryate |</span>
        <br/>
        <span>sārūpyam eva sāmānyaṃ piṇḍānāṃ yena kalpyate ||</span>
        <br/>
      </div>
      <div class="lg">
        <span>tena sārūpyaśabdena kiṃ punaḥ pratipadyate |</span>
        <br/>
        <span>samānarūpabhāvaś cej jātiḥ sāsmābhir iṣyate ||</span>
        <br/>
      </div>
      <span class="pb" data-page="398">&lt;pb n="398"&gt;</span>
      <div class="lg">
        <span>sādṛśyam atha sārūpyaṃ kasya keneti kathyatām |</span>
        <br/>
        <span>na tāvacchālaleyena bāhuleyādayaḥ samāḥ ||</span>
        <br/>
      </div>
      <div class="lg">
        <span>viśeṣarūpataḥ, ye 'pi tatsaṃsthānādibhiḥ samāḥ |</span>
        <br/>
        <span>śābaleya iveti syāt tatra buddhir na gaur iva ||</span>
        <br/>
      </div>
      <div class="lg">
        <span>śābaleyo 'yam iti vā bhrāntyā gaur iti nāsti dhīḥ |</span>
        <br/>
        <span>śābaleyasvarūpaṃ ca na gaur ity avatiṣṭhate ||</span>
        <br/>
      </div>
      <div class="lg">
        <span>tadanyeṣu hi gobuddhir na syāt susadṛśeṣv api |</span>
        <br/>
        <span>dṛśyate sā na cānyatra gorūpaṃ tatra vidyate ||</span>
        <br/>
      </div>
      <div class="lg">
        <span>na cānyo gauḥ prasiddho 'sti tatsādṛśyena dhīr bhāvet |</span>
        <br/>
        <span>na cāpi sa iti jñānaṃ sadṛśeṣv asti sarvadā ||</span>
        <br/>
      </div>
      <span class="pb" data-page="399">&lt;pb n="399"&gt;</span>
      <div class="lg">
        <span>sarvapuṃsām ato bhrāntir naiṣā bādhakavarjanāt |</span>
        <br/>
        <span>sarvajñānāni mithyā ca prasajyante 'tra kalpane ||</span>
        <br/>
      </div>
      <div class="lg">
        <span>viśeṣagrahaṇābhāvād eva gauḥ kaś ca kathyatām |</span>
        <br/>
        <span>babhūva yady asau pūrvam asmadādes tadagrahāt ||</span>
        <br/>
      </div>
      <div class="lg">
        <span>sādṛśyāvadhṛtir nāstīty ato godhīr na labhyate |</span>
        <br/>
        <span>na cāvayavasāmānyair vinā sādṛśyakalpanā ||</span>
        <br/>
      </div>
      <div class="lg">
        <span>sāmānyapratyayotpādo na viśeṣeṣu jāyate |</span>
        <br/>
        <span>vyaktitaś cātireko 'sya syān na veti vicārite ||</span>
        <br/>
      </div>
      <div class="lg">
        <span>sāmānyam eva sādṛśyaṃ bhaved vā vyaktimātrakam |</span>
        <br/>
        <span>tena nātyantabhinno 'rthaḥ sārūpyam iti varṇitam |</span>
        <br/>
        <span>granthe vindhyanivāsena bhrānteḥ sādṛśyam ucyate ||</span>
        <br/>
      </div>
      <span class="pb" data-page="400">&lt;pb n="400"&gt;</span>
      <div class="lg">
        <span>agonivṛttiḥ sāmānyaṃ vācyaṃ yaiḥ parikalpitam |</span>
        <br/>
        <span>gotvaṃ vastv eva tair uktam ago 'pohagirā sphuṭam ||</span>
        <br/>
      </div>
      <div class="lg">
        <span>bhāvāntaram abhāvo hi purastāt pratipāditaḥ |</span>
        <br/>
        <span>tatrāśvādinivṛttyātmā bhāvaḥ ka iti kathyatām ||</span>
        <br/>
      </div>
      <div class="lg">
        <span>neṣṭo 'sādhāraṇas tāvad viṣayo nirvikalpanāt |</span>
        <br/>
        <span>tathā ca śābaleyādeḥ, asāmānyaprasaṅgataḥ ||</span>
        <br/>
      </div>
      <div class="lg">
        <span>śābaleyādirūpaṃ hi na sāmānyaṃ parasparam |</span>
        <br/>
        <span>na vaikamitareṣāṃ vastatrānantārthatā bhavet ||</span>
        <br/>
      </div>
      <span class="pb" data-page="401">&lt;pb n="401"&gt;</span>
      <div class="lg">
        <span>na ca sākṣād viśeṣasya te 'pohyā iti yuktimat |</span>
        <br/>
        <span>na śābaleyavijñānam agovyāvṛttibandhanam ||</span>
        <br/>
      </div>
      <div class="lg">
        <span>nivṛttyā bāhuleyādes tadvijñānaṃ pravartate |</span>
        <br/>
        <span>kuryād agonivṛttiṃ cen nāpohetātmavad dhi tān ||</span>
        <br/>
      </div>
      <div class="lg">
        <span>tenāṃśenānapohaś ca svarūpeṇāpy apohanam |</span>
        <br/>
        <span>kalpyate ced virodhaḥ syāt samamākṣepavāraṇe ||</span>
        <br/>
      </div>
      <div class="lg">
        <span>tasmāt prātyātmikai rūpair ago 'poho na yujyate |</span>
        <br/>
        <span>samudāye 'pi naiteṣām agovyāvṛttisambhavaḥ ||</span>
        <br/>
      </div>
      <div class="lg">
        <span>sarvopalabdhau tadbuddhir vyāsajyaivaṃ pravartate |</span>
        <br/>
        <span>na pratyekaṃ bhaved eṣā, na samasteṣv aśaktitaḥ ||</span>
        <br/>
      </div>
      <span class="pb" data-page="402">&lt;pb n="402"&gt;</span>
      <div class="lg">
        <span>tasmāt sarveṣu yad rūpaṃ pratyekaṃ pariniṣṭhitam |</span>
        <br/>
        <span>gobuddhis tannimittā syād gotvād anyac ca nāsti tat ||</span>
        <br/>
      </div>
      <div class="lg">
        <span>nanu ca prāgabhāvādau sāmānyaṃ vastu neṣyate |</span>
        <br/>
        <span>sattaiva hy atra sāmānyam anutpattyādirūṣitā ||</span>
        <br/>
      </div>
      <div class="lg">
        <span>tām utpattyādyanusyūtāṃ satteti pratijānate |</span>
        <br/>
        <span>anyāpohānuviddhā tu saivābhāvaḥ pratīyate ||</span>
        <br/>
      </div>
      <div class="lg">
        <span>anityatvaṃ vināśākhyakriyāsāmānyam ucyate |</span>
        <br/>
        <span>abrāhmaṇatvaṃ kin tu syād bhinneṣu kṣattriyādiṣu ||</span>
        <br/>
      </div>
      <div class="lg">
        <span>puruṣatvaṃ catuḥsaṃstham,   viśeṣeṣu ca nāstidhīḥ |</span>
        <br/>
        <span>sāmānyapratyayaś caiṣu pratyekam upajāyate ||</span>
        <br/>
      </div>
      <span class="pb" data-page="403">&lt;pb n="403"&gt;</span>
      <div class="lg">
        <span>tenātra brāhmaṇābhāvaḥ sāmānyaṃ syād avastu tat |</span>
        <br/>
        <span>gotvādāv api tenaiva sāmānyapratyayo bhavet ||</span>
        <br/>
      </div>
      <div class="lg">
        <span>kaiś cit tv atraikaśabdatvam akṣādāv iva kalpitam |</span>
        <br/>
        <span>jātitrayasya, naivaṃ tu sambhavatyaghaṭādiṣu ||</span>
        <br/>
      </div>
      <div class="lg">
        <span>nātra hy anantake bhede sādhāraṇyaṃ nirūpyate |</span>
        <br/>
        <span>tasmāt kriyāguṇāḥ ke cid dhetavo 'nanyavartinaḥ ||</span>
        <br/>
      </div>
      <div class="lg">
        <span>puruṣatvaṃ nañā caitad brāhmaṇebhyo nivartitam |</span>
        <br/>
        <span>cāturvarṇyaprasaktaṃ sad gamyate 'rthādibhir yathā ||</span>
        <br/>
      </div>
      <div class="lg">
        <span>yady apy avāntarā nāsti triṣu jātir vyavasthitā |</span>
        <br/>
        <span>nañsāmārthyān naratvaṃ tu tryādhāraṃ sampratīyate ||</span>
        <br/>
      </div>
      <span class="pb" data-page="404">&lt;pb n="404"&gt;</span>
      <div class="lg">
        <span>śabdasāmarthyabhedena varṇeṣu matibhinnatā |</span>
        <br/>
        <span>puṃstve tricaturādhāre paryudāsasvarūpataḥ ||</span>
        <br/>
      </div>
      <div class="lg">
        <span>dūrāntike kṣaṇe śaktir gṛdhravāyasacakṣuṣoḥ |</span>
        <br/>
        <span>yathā rūpe tathā puṃstve pumabrāhmaṇaśabdayoḥ ||</span>
        <br/>
      </div>
      <div class="lg">
        <span>brāhmaṇavyatiriktārthavṛtti puṃstvam itīdṛśam |</span>
        <br/>
        <span>vākyaṃ yatra pravarteta tatrābrāhmaṇadhīpade ||</span>
        <br/>
      </div>
      <div class="lg">
        <span>pārthivatvādisāmānyam evam evāghaṭādiṣu |</span>
        <br/>
        <span>ghaṭatvādivinirmuktaṃ viṣayaḥ sampratīyate ||</span>
        <br/>
      </div>
      <div class="lg">
        <span>asādhāraṇabhāvāc ca nañā śabdo viśeṣitaḥ |</span>
        <br/>
        <span>tāvanmātreṇa rahite sāmānye vyavatiṣṭhate ||</span>
        <br/>
      </div>
      <span class="pb" data-page="405">&lt;pb n="405"&gt;</span>
      <div class="lg">
        <span>viśeṣe pratiṣiddhe hi sāmānyaṃ yadanantaram |</span>
        <br/>
        <span>sāmānyākāṅkṣiṇaṃ śabdaṃ niruṇad dhi tadātmani ||</span>
        <br/>
      </div>
      <div class="lg">
        <span>prathamātikrame tasya kāraṇaṃ naiva vidyate |</span>
        <br/>
        <span>brāhmaṇatvād ato 'petaṃ naratvam avaśiṣyate ||</span>
        <br/>
      </div>
      <div class="lg">
        <span>vyudasya brāhmaṇatvaṃ ca nañi jāte viśeṣaṇe |</span>
        <br/>
        <span>naratvodasanaṃ yat tu kalpetāśrutam eva tat ||</span>
        <br/>
      </div>
      <div class="lg">
        <span>tasmād yasyaiva te bhedā niṣiddhyeraṃs tadarthataḥ |</span>
        <br/>
        <span>bhedāntarasthaṃ sāmānyam, loke 'py evaṃ pratīyate ||</span>
        <br/>
      </div>
      <div class="lg">
        <span>prasaṅginyāṃ ca tadbuddhau niṣedho 'rthād apīṣyate |</span>
        <br/>
        <span>tanmātrarahite cārthe sādṛśyāt tanmatir bhavet ||</span>
        <br/>
      </div>
      <span class="pb" data-page="406">&lt;pb n="406"&gt;</span>
      <div class="lg">
        <span>sādṛśyam eva vā vācyam iṣṭam abrāhmaṇādiṣu |</span>
        <br/>
        <span>tac cāvayavasāmānyād, vināpy etena lakṣyate ||</span>
        <br/>
      </div>
      <div class="lg">
        <span>kva cid vināpi sādṛśyāt sāhacaryādihetukā |</span>
        <br/>
        <span>nañyuktaśabdavṛttiḥ syād yathā vakṣyaty anīkṣaṇe ||</span>
        <br/>
      </div>
      <div class="lg">
        <span>īkṣaṇavyatiriktā hi kriyā tatrāpy apekṣitā |</span>
        <br/>
        <span>pratyāsatter na saṅkalpam atikramya pratīyate ||</span>
        <br/>
      </div>
      <div class="lg">
        <span>nāmadhātvarthayogī ca naiva nañ pratiṣedhakaḥ |</span>
        <br/>
        <span>vadato 'brāhmaṇādharmāv anyamātravirodhinau ||</span>
        <br/>
      </div>
      <span class="pb" data-page="407">&lt;pb n="407"&gt;</span>
      <div class="lg">
        <span>yatrāpy ākhyātasambandhāt pratiṣedhaḥ pratīyate |</span>
        <br/>
        <span>tatraudāsīnyavastv eva pratipattā 'valambate ||</span>
        <br/>
      </div>
      <div class="lg">
        <span>tasmād vastuny apohāḥ syuḥ, api cāvastukalpane |</span>
        <br/>
        <span>prāgntyebhyo viśeṣebhyo na kiñ cid vastu labhyate ||</span>
        <br/>
      </div>
      <div class="lg">
        <span>na cāntyair vyavahāro 'sti, śakyaṃ naiṣāṃ nirūpaṇam |</span>
        <br/>
        <span>apohaśabdavācyātha śūnyatānyaprakārikā ||</span>
        <br/>
      </div>
      <div class="lg">
        <span>tasyāṃ cāśvādibuddhīnātmāṃśagrahaṇaṃ bhavet |</span>
        <br/>
        <span>tatrānyāpohavācyatvaṃ mudhaivābhyupagamyate ||</span>
        <br/>
      </div>
      <div class="lg">
        <span>sāmānyaṃ vasturūpaṃ hi buddhyākāro bhaviṣyati |</span>
        <br/>
        <span>śabdārtho 'rthānapekṣo hi vṛthāpohaḥ prakalpitaḥ ||</span>
        <br/>
      </div>
      <div class="lg">
        <span>vasturūpā ca sā buddhiḥ śabdārtheṣūpajāyate |</span>
        <br/>
        <span>tena vastv eva kalpeta vācyaṃ buddhyanapohakam ||</span>
        <br/>
      </div>
      <span class="pb" data-page="408">&lt;pb n="408"&gt;</span>
      <div class="lg">
        <span>asaty api ca bāhye 'rthe vākyārthapratibhā tathā |</span>
        <br/>
        <span>padārthe 'pi tathaiva syāt kim apohaḥ prakalpyate ||</span>
        <br/>
      </div>
      <div class="lg">
        <span>buddhyantarād vyavacchedo na ca buddheḥ pratīyate |</span>
        <br/>
        <span>svarūpotpādamātrāc ca nānyam aṃśaṃ bibharti sā ||</span>
        <br/>
      </div>
      <div class="lg">
        <span>bhinnasāmānyavacanā viśeṣavacanāś ca ye |</span>
        <br/>
        <span>sarve bhaveyuḥ paryāyā yady apohasya vācyatā ||</span>
        <br/>
      </div>
      <div class="lg">
        <span>nanu bhedād apohānāṃ prasaṅgo 'yaṃ na yujyate |</span>
        <br/>
        <span>sāmānyāpohakḷptyā ced vastumātre samaṃ tava ||</span>
        <br/>
      </div>
      <div class="lg">
        <span>bhidyante mama vastutvāt sāmānyāni parasparam |</span>
        <br/>
        <span>asaṅkīrṇasvabhāvāni na caikatvaṃ vitanvate ||</span>
        <br/>
      </div>
      <div class="lg">
        <span>saṃsṛṣṭaikatvanānātvavikalparahitātmanām |</span>
        <br/>
        <span>avastutvād apohānāṃ tva syād bhinnatā katham ||</span>
        <br/>
      </div>
      <div class="lg">
        <span>yadi vā bhidyamānatvād vastvasādhāraṇāṃśavat |</span>
        <br/>
        <span>avastutve tv anānātvāt paryāyatvān na mucyate ||</span>
        <br/>
      </div>
      <span class="pb" data-page="409">&lt;pb n="409"&gt;</span>
      <div class="lg">
        <span>nanu cāpohyabhedena bhedo 'pohasya setsyati |</span>
        <br/>
        <span>na viśeṣaḥ svatas tasya parataś caupacārikaḥ ||</span>
        <br/>
      </div>
      <div class="lg">
        <span>tenaivādhārabhedenāpy asya bhedo na yujyate |</span>
        <br/>
        <span>na hi sambandhibhedena bhedo vastuny apīṣyate ||</span>
        <br/>
      </div>
      <div class="lg">
        <span>kim utāvastvasaṃsṛṣṭam anyataś cānivartitam |</span>
        <br/>
        <span>anavāptaviśeṣāṃśaṃ yat kim apy anirūpitam ||</span>
        <br/>
      </div>
      <div class="lg">
        <span>tasmād yathaiva bhede 'pi piṇḍānāṃ naiva bhidyate |</span>
        <br/>
        <span>tathaivāpohyabhede 'pi nāneko 'yaṃ bhaviṣyati ||</span>
        <br/>
      </div>
      <div class="lg">
        <span>bhede vā pratipiṇḍaṃ syād ago 'pohaḥ, tathā sati |</span>
        <br/>
        <span>sāmānyaṃ śābaleyāder iti neṣṭaṃ prasidhyati ||</span>
        <br/>
      </div>
      <div class="lg">
        <span>saṃsargiṇo 'pi cādhārā yaṃ na bhindanti rūpataḥ |</span>
        <br/>
        <span>apohyaiḥ sa bahirbhūtair bhidyetety atikalpanā ||</span>
        <br/>
      </div>
      <div class="lg">
        <span>agavyaśvātirekaḥ syād anaśvaś ca gavādhikaḥ |</span>
        <br/>
        <span>śeṣaṃ hastyādyapohyaṃ tu dvayor api na bhidyate ||</span>
        <br/>
      </div>
      <div class="lg">
        <span>tatraikabhedād bhedo 'stu bahvabhedād abhinnatā |</span>
        <br/>
        <span>bhūyasāṃ syāt sadharmatvam ity abhedaḥ prasajyate ||</span>
        <br/>
      </div>
      <span class="pb" data-page="410">&lt;pb n="410"&gt;</span>
      <div class="lg">
        <span>gauś ca hastyādyapohena nāśvarūpād viśeṣyate |</span>
        <br/>
        <span>karoti tadapohaṃ ced aikarūpyaṃ virudhyate ||</span>
        <br/>
      </div>
      <div class="lg">
        <span>sarvaśabdeṣu caikaikam apohyamatiricyate |</span>
        <br/>
        <span>tatrāsādhāraṇatvena tanmātrāpohyatā bhavet ||</span>
        <br/>
      </div>
      <div class="lg">
        <span>tato 'śvāpoharūpatvāt siṃhādiḥ sarva eva te |</span>
        <br/>
        <span>tannimittam ago 'pohaṃ bibhrad ucyeta gaur iti ||</span>
        <br/>
      </div>
      <div class="lg">
        <span>sarvāpoho yadīṣyeta,   sa vaktavyaḥ kathaṃ punaḥ |</span>
        <br/>
        <span>yadi pratyekarūpeṇa nāpohyānantatā bhavet ||</span>
        <br/>
      </div>
      <span class="pb" data-page="411">&lt;pb n="411"&gt;</span>
      <div class="lg">
        <span>bhinnatvāc cāpy apohyānāṃ bhinno 'pohaḥ prasajyate |</span>
        <br/>
        <span>tatraikasmin bhavet piṇḍe 'nantajātisamanvayaḥ ||</span>
        <br/>
      </div>
      <div class="lg">
        <span>tato gaur iti sāmānyaṃ vācyam ekaṃ na sidhyati |</span>
        <br/>
        <span>jātyantaramatiś caiṣu bhavej jātyantareṣv iva ||</span>
        <br/>
      </div>
      <div class="lg">
        <span>samudāyātmanā nāpi bhaved eṣām apohyatā |</span>
        <br/>
        <span>samudāyo hi naikena vinā dharmeṇa jāyate ||</span>
        <br/>
      </div>
      <div class="lg">
        <span>nāpy ekadeśatā teṣām asti nāpy ekakālatā |</span>
        <br/>
        <span>vyatiriktaś ca saṅghātas teṣāṃ kaś cin na vidyate ||</span>
        <br/>
      </div>
      <div class="lg">
        <span>yadi tv avyatiriktaḥ syād ānanyaṃ tadavasthitam |</span>
        <br/>
        <span>yadi sāmānyarūpeṇa te 'pohyante, na vastutā ||</span>
        <br/>
      </div>
      <div class="lg">
        <span>kathaṃ vā vastv apohyeta,   nābhāvo bhāvamṛcchati |</span>
        <br/>
        <span>apohyamāne cābhāve bhāva evāvaśiṣyate ||</span>
        <br/>
      </div>
      <span class="pb" data-page="412">&lt;pb n="412"&gt;</span>
      <div class="lg">
        <span>apohyabhedakḷptiś ca nābhāvābhedato bhavet |</span>
        <br/>
        <span>tadbhedo 'pohabhedāc cet, prāptam anyonyasaṃśrayam ||</span>
        <br/>
      </div>
      <div class="lg">
        <span>gosāmānyasya bhinnatvād agaur ity eṣa bhidyate |</span>
        <br/>
        <span>agaur ity asya bhedena gosāmānyaṃ ca bhidyate ||</span>
        <br/>
      </div>
      <div class="lg">
        <span>agāvo 'śvādayaś ca syus te 'py abhāvātmakāḥ punaḥ |</span>
        <br/>
        <span>karkādyapekṣayā te 'pi tathety evaṃ na gamyate ||</span>
        <br/>
      </div>
      <div class="lg">
        <span>kim apohyam, kva cāpohaḥ, gopiṇḍeṣv evam eva ca |</span>
        <br/>
        <span>tatra syād dvayam apy etadantyeṣu paramāṇuṣu ||</span>
        <br/>
      </div>
      <span class="pb" data-page="413">&lt;pb n="413"&gt;</span>
      <div class="lg">
        <span>na cāntyeṣu dvayor asti vyavahāro bhidāṃ prati |</span>
        <br/>
        <span>gavāśvaparamāṇūnāṃ viśeṣaś ca na vidyate ||</span>
        <br/>
      </div>
      <div class="lg">
        <span>svarūpajātisaṃsthānaparimāṇādilakṣaṇaḥ |</span>
        <br/>
        <span>kim apohyaṃ kva cāpohas tatrāpi na viśiṣyate ||</span>
        <br/>
      </div>
      <div class="lg">
        <span>na cāprasiddhasārūpyānapohaviṣayātmanā |</span>
        <br/>
        <span>śaktaḥ kaś cid api jñātuṃ gavādīnaviśeṣataḥ ||</span>
        <br/>
      </div>
      <div class="lg">
        <span>apohyān api cāśvādīnekadharmānvayād ṛte |</span>
        <br/>
        <span>na nirūpayituṃ śaktis tatrāpoho na siddhyati ||</span>
        <br/>
      </div>
      <div class="lg">
        <span>na cānvayavinirmukte pravṛttir liṅgaśabdayoḥ |</span>
        <br/>
        <span>tābhyāṃ ca na vināpoho na cāsādhāraṇe 'nvayaḥ ||</span>
        <br/>
      </div>
      <div class="lg">
        <span>apohaś cāpy aniṣpannaḥ sāhacaryaṃ kva dṛśyatām |</span>
        <br/>
        <span>tasminn adṛśyamāne ca na tayoḥ syāt pramāṇatā ||</span>
        <br/>
      </div>
      <span class="pb" data-page="414">&lt;pb n="414"&gt;</span>
      <div class="lg">
        <span>na cādarśanamātreṇa tābhyāṃ pratyāyanaṃ bhavet |</span>
        <br/>
        <span>sarvatraiva hy adṛṣṭatvāt pratyāyyaṃ nāvaśiṣyate ||</span>
        <br/>
      </div>
      <div class="lg">
        <span>athāsaty api sārūpye syād apohasya kalpanā |</span>
        <br/>
        <span>gavāśvayor ayaṃ kasmād ago 'poho na kalpyate ||</span>
        <br/>
      </div>
      <div class="lg">
        <span>śābaleyāc ca bhinnatvaṃ bāhuleyāśvayoḥ samam |</span>
        <br/>
        <span>sāmānyaṃ nānyadiṣṭaṃ cet kvāgo 'pohaḥ pravartatām ||</span>
        <br/>
      </div>
      <span class="pb" data-page="415">&lt;pb n="415"&gt;</span>
      <div class="lg">
        <span>indriyair nāpy ago 'pohaḥ prathamaṃ vyavasīyate |</span>
        <br/>
        <span>nānyatra śabdavṛttiś ca kiṃ dṛṣṭvā sa prayujyatām ||</span>
        <br/>
      </div>
      <div class="lg">
        <span>pūrvoktena prabandhena nānumāpy atra vidyate |</span>
        <br/>
        <span>sambandhānubhāvo 'py asya tena naivopapadyate ||</span>
        <br/>
      </div>
      <div class="lg">
        <span>nivṛttivācinaḥ śabdā na prasiddhāś ca yān prati |</span>
        <br/>
        <span>teṣām agor asiddhatvān na sāmānyanirākriyā ||</span>
        <br/>
      </div>
      <div class="lg">
        <span>agośabdābhidheyatvaṃ gamyatāṃ ca kathaṃ punaḥ |</span>
        <br/>
        <span>na dṛṣṭo yatra gośabdaḥ sambandhānubhavakṣaṇe ||</span>
        <br/>
      </div>
      <div class="lg">
        <span>ekasmāt tarhi gopiṇḍād yadanyat sarvam eva tat |</span>
        <br/>
        <span>bhaved apohyam ity evaṃ na sāmānyasya vācyatā ||</span>
        <br/>
      </div>
      <div class="lg">
        <span>siddhaś cāgaur apohyeta goniṣedhātmakaś ca saḥ |</span>
        <br/>
        <span>tatra gaur eva vaktavyo nañā yaḥ pratiṣidhyate ||</span>
        <br/>
      </div>
      <div class="lg">
        <span>sa ced agonivṛttyātmā bhaved anyonyasaṃśrayaḥ |</span>
        <br/>
        <span>siddhaś ced gaur apohyārthaṃ vṛthāpohaprakalpanā ||</span>
        <br/>
      </div>
      <span class="pb" data-page="416">&lt;pb n="416"&gt;</span>
      <div class="lg">
        <span>gavyasiddhe tv agaur nāsti tadabhāve ca gauḥ kutaḥ |</span>
        <br/>
        <span>nādhārādheyavṛttyādisambandhaś cāpy abhāvayoḥ ||</span>
        <br/>
      </div>
      <div class="lg">
        <span>na cāsādhāraṇaṃ vastu gamyate 'pohavat tayā |</span>
        <br/>
        <span>kathaṃ vā parikalpyeta sambandho vastvavastunoḥ ||</span>
        <br/>
      </div>
      <div class="lg">
        <span>svarūpasattvamātreṇa na ca kiñ cid viśeṣaṇam |</span>
        <br/>
        <span>svabuddhyā rajyate yena viśeṣyaṃ tad viśeṣaṇam ||</span>
        <br/>
      </div>
      <div class="lg">
        <span>na cāpy aśvādiśabdebho jāyate 'pohabodhanam |</span>
        <br/>
        <span>viśiṣṭabuddhir iṣṭeha na cājñātaviśeṣaṇā ||</span>
        <br/>
      </div>
      <span class="pb" data-page="417">&lt;pb n="417"&gt;</span>
      <div class="lg">
        <span>na cānyarūpam anyādṛk kuryāj jñānaṃ viśeṣaṇam |</span>
        <br/>
        <span>kathaṃ cānyādṛśe jñāte tad ucyeta viśeṣaṇam ||</span>
        <br/>
      </div>
      <div class="lg">
        <span>athānyathā viśeṣye 'pi syād viśeṣaṇakalpanā |</span>
        <br/>
        <span>tathā sati hi yatkiñcit prasajyeta viśeṣaṇam ||</span>
        <br/>
      </div>
      <div class="lg">
        <span>abhāvarūpagamye ca na viśeṣye 'sti vastutā |</span>
        <br/>
        <span>viśeṣitam apohena vastu vācyaṃ na te 'sty ataḥ ||</span>
        <br/>
      </div>
      <div class="lg">
        <span>yady apy apohanirmukte na vṛttiḥ śabdaliṅgayoḥ |</span>
        <br/>
        <span>yuktā tathāpi buddhis tu jñātur vastvavalambate ||</span>
        <br/>
      </div>
      <div class="lg">
        <span>na cāsādhāraṇaṃ vastu buddhau viparivarttate |</span>
        <br/>
        <span>na cāpi nirvikalpatvāt tasya yuktā viśeṣyatā ||</span>
        <br/>
      </div>
      <span class="pb" data-page="418">&lt;pb n="418"&gt;</span>
      <div class="lg">
        <span>śabdenāgamyamānaṃ ca viśeṣyam iti sāhasam |</span>
        <br/>
        <span>tena sāmānyam eṣṭavyaṃ viṣayo buddhiśabdayoḥ ||</span>
        <br/>
      </div>
      <div class="lg">
        <span>yadā cāśabdavācyatvān na vyaktīnām apohyatā |</span>
        <br/>
        <span>tadāpohyeta sāmānyaṃ tasyāpohāc ca vastutā ||</span>
        <br/>
      </div>
      <div class="lg">
        <span>nāpohyatvam abhāvānām abhāvābhāvavarjanāt |</span>
        <br/>
        <span>vyakto 'pohāntare 'pohas tasmāt sāmānyavastunaḥ ||</span>
        <br/>
      </div>
      <div class="lg">
        <span>abhāvasya ca yo 'bhāvaḥ sa cet tasmād vilakṣaṇaḥ |</span>
        <br/>
        <span>bhāva eva bhaven no ced gaur agaus te prasajyate ||</span>
        <br/>
      </div>
      <div class="lg">
        <span>yady apy aneṣu śabdeṣu vastunaḥ syād apohyatā |</span>
        <br/>
        <span>sacchabdasya tv abhāvākhyān nāpohyaṃ bhinnam iṣyate ||</span>
        <br/>
      </div>
      <div class="lg">
        <span>tatrāsato 'pi bhāvatvam itikleśo mahān bhavet |</span>
        <br/>
        <span>tadasiddhau na sattāsti na cāsattā prasidhyati ||</span>
        <br/>
      </div>
      <span class="pb" data-page="419">&lt;pb n="419"&gt;</span>
      <div class="lg">
        <span>na cāpi vāsanābhedād bhedaḥ sadrūpatāpi vā |</span>
        <br/>
        <span>apohānāṃ prakalpyeta, na hy avastuni vāsanā ||</span>
        <br/>
      </div>
      <div class="lg">
        <span>smṛtiṃ muktvā na cāsty asyāḥ śaktiyogaḥ kriyāntare |</span>
        <br/>
        <span>tasmān nānyādṛśe sārthe karoty anyādṛśīṃ matim ||</span>
        <br/>
      </div>
      <div class="lg">
        <span>bhavadbhiḥ śabdabhedo 'pi tannimitto na labhyate |</span>
        <br/>
        <span>na hy asādhāraṇaḥ śabdo vācakaḥ prāgadṛṣṭitaḥ ||</span>
        <br/>
      </div>
      <div class="lg">
        <span>bhinnatvāc cāpi naivaikā vāsanā taiḥ prakalpyate |</span>
        <br/>
        <span>na cāsti śabdavastv ekaṃ vāsanāṃ yat kariṣyati ||</span>
        <br/>
      </div>
      <span class="pb" data-page="420">&lt;pb n="420"&gt;</span>
      <div class="lg">
        <span>tatra śabdāntarāpohe sāmānye parikalpite |</span>
        <br/>
        <span>tathaivāvasturūpatvāc chabdabhedo na kalpyate ||</span>
        <br/>
      </div>
      <div class="lg">
        <span>vācakānāṃ yathā caivaṃ vācyavācakayor mithaḥ |</span>
        <br/>
        <span>na cāpy apohyabhedena bhedo 'stīty upapāditam ||</span>
        <br/>
      </div>
      <div class="lg">
        <span>nāgṛhītaś ca gamakaḥ śabdāpohaḥ kathañ cana |</span>
        <br/>
        <span>pratyakṣaṃ na ca tacchaktaṃ na ca sto liṅgavācakau ||</span>
        <br/>
      </div>
      <div class="lg">
        <span>yataḥ syād grahaṇaṃ tasya, liṅgādīnāṃ ca kalpane |</span>
        <br/>
        <span>na vyavastheti vācyaivaṃ vinā pratyakṣamūlataḥ ||</span>
        <br/>
      </div>
      <div class="lg">
        <span>na gamyagamakatvaṃ syād avastutvād apohayoḥ |</span>
        <br/>
        <span>bhavatpakṣe, yathā loke khapuṣpaśaśaśṛṅgayoḥ ||</span>
        <br/>
      </div>
      <div class="lg">
        <span>vṛṣṭimeghāsator dṛṣṭvā yady anaikāntikaḥ vadet |</span>
        <br/>
        <span>vastv evātrāpi matpakṣe bhavatpakṣe 'py adaḥ kutaḥ ||</span>
        <br/>
      </div>
      <div class="lg">
        <span>vidhirūpaś ca śabdārtho yena nābhyupagamyate |</span>
        <br/>
        <span>na bhaved vyatireko 'pi tasya tatpūrvako hy asau ||</span>
        <br/>
      </div>
      <span class="pb" data-page="421">&lt;pb n="421"&gt;</span>
      <div class="lg">
        <span>niṣedhadvayayogitvād asato yāpy abhāvatā |</span>
        <br/>
        <span>savastuke bhavet sāpi na tucche buddhyasambhavāt ||</span>
        <br/>
      </div>
      <div class="lg">
        <span>nanu yuktyānayaivāyaṃ vastunāpi na bhidyate |</span>
        <br/>
        <span>apohas tena doṣo 'tra pūrvokto na bhaviṣyati ||</span>
        <br/>
      </div>
      <div class="lg">
        <span>siddham evaṃ madiṣṭaṃ syāt, naivānyā gatir asti hi |</span>
        <br/>
        <span>abhāve vastubuddhir vā yad vā vastunyabhāvadhīḥ ||</span>
        <br/>
      </div>
      <div class="lg">
        <span>tatrābhāvātmakatve syān nirnimittaiva vastudhīḥ |</span>
        <br/>
        <span>vastuny abhāvabodhas tu sidhyaty anyam apekṣya tu ||</span>
        <br/>
      </div>
      <span class="pb" data-page="422">&lt;pb n="422"&gt;</span>
      <div class="lg">
        <span>apohamātravācyatvaṃ yadi cābhyupagamyate |</span>
        <br/>
        <span>nīlotpalādiśabdeṣu śabalārthābhidhāyiṣu ||</span>
        <br/>
      </div>
      <div class="lg">
        <span>viśeṣaṇaviśeṣyatvasāmānādhikaraṇyayoḥ |</span>
        <br/>
        <span>na siddhiḥ, na hy anīlatvavyudāse 'nutpalacyutiḥ ||</span>
        <br/>
      </div>
      <div class="lg">
        <span>nāpi tatretaras tasmān na viśeṣyaviśeṣaṇe |</span>
        <br/>
        <span>śabdayor nāpi te syātām abhidheyānapekṣayoḥ ||</span>
        <br/>
      </div>
      <div class="lg">
        <span>sāmānādhikaraṇyaṃ ca na bhinnatvād apohayoḥ |</span>
        <br/>
        <span>arthataś caitad iṣyeta kīdṛśyādheyatā tayoḥ ||</span>
        <br/>
      </div>
      <div class="lg">
        <span>na cāsādhāraṇaṃ vastu gamyate 'nyac ca nāsti te |</span>
        <br/>
        <span>agamyamānam aikārthyaṃ śabdayoḥ kvopayujyate ||</span>
        <br/>
      </div>
      <span class="pb" data-page="423">&lt;pb n="423"&gt;</span>
      <div class="lg">
        <span>athānyāpohavad vastu vācyam ity abhidhīyate |</span>
        <br/>
        <span>tatrāpi paratantratvād vyāptiḥ śabdena durbalā ||</span>
        <br/>
      </div>
      <div class="lg">
        <span>khaṇḍe bhinnavyapohyatvād yathaiva madhurādibhiḥ |</span>
        <br/>
        <span>śuklādivyāptyabhāvena nākṣepo na viśeṣaṇam ||</span>
        <br/>
      </div>
      <div class="lg">
        <span>tathaivāsadvyudāsāṃśāvacchinnārthāvadhāraṇe |</span>
        <br/>
        <span>nāghaṭādinivṛttyaṃśavyāptiḥ śabdāt pratīyate ||</span>
        <br/>
      </div>
      <span class="pb" data-page="424">&lt;pb n="424"&gt;</span>
      <div class="lg">
        <span>vyāptiś ced artharūpeṇa sattayaivaṃ hi sā bhavet |</span>
        <br/>
        <span>na ghaṭatvādimān arthaḥ kaś cin na vyāpyate tayā ||</span>
        <br/>
      </div>
      <div class="lg">
        <span>na ca vastutayā vyāptis tayā śabdasya vāryate |</span>
        <br/>
        <span>pratītiṃ prati tulyas tu vyāpāro vastvavastunoḥ ||</span>
        <br/>
      </div>
      <div class="lg">
        <span>nirbhāgo 'pi hi vastvātmā śabdair bhāgena gamyate |</span>
        <br/>
        <span>na hi sacchabdavijñānād ghaṭādyarthaḥ pratīyate ||</span>
        <br/>
      </div>
      <div class="lg">
        <span>tenānākṣepadoṣo 'sti, bhāktadoṣaś ca vidyate |</span>
        <br/>
        <span>viśeṣaṇatvān mukhyatvam apohasya hi jātivat ||</span>
        <br/>
      </div>
      <span class="pb" data-page="425">&lt;pb n="425"&gt;</span>
      <div class="lg">
        <span>tasmāt tadvati gauṇatvān nābhidheyatvasambhavaḥ |</span>
        <br/>
        <span>avastutvān na mukhyaś cet, na syād evaṃ viśeṣaṇam ||</span>
        <br/>
      </div>
      <div class="lg">
        <span>bhedāś cāpohavantaḥ syus teṣāṃ cāvācyatoditā |</span>
        <br/>
        <span>ānantyavyabhicārābhyām, anyo nāsti tv apohavān ||</span>
        <br/>
      </div>
      <div class="lg">
        <span>nāpohavattvam anyad dhi bhedāpohāntare 'sti te |</span>
        <br/>
        <span>tac cāpi kalpyamānaṃ syād abhāvo bhāva eva vā ||</span>
        <br/>
      </div>
      <div class="lg">
        <span>vastu cej jātir eva syād avastutve 'pi pūrvavat |</span>
        <br/>
        <span>sambandho vaiṣa kalpyeta tasya ceṣṭā na vācyatā ||</span>
        <br/>
      </div>
      <span class="pb" data-page="426">&lt;pb n="426"&gt;</span>
      <div class="lg">
        <span>na caiko 'pohavān artho vartate 'rthāntare kva cit |</span>
        <br/>
        <span>tasmād api na sāmānyaṃ vācyaṃ na ca viśeṣaṇam ||</span>
        <br/>
      </div>
      <div class="lg">
        <span>nātmanyavidyamānatvād viśeṣo 'pohasūcakaḥ |</span>
        <br/>
        <span>tasmān na tair viśeṣyatvaṃ prakṛṣṭatvena nīlavat ||</span>
        <br/>
      </div>
      <div class="lg">
        <span>arthākṣepo 'pi nāsty eva sandehāl liṅgaliṅgivat |</span>
        <br/>
        <span>na sāmānyātmanāpohas tair vinā na ca siddhyati ||</span>
        <br/>
      </div>
      <span class="pb" data-page="427">&lt;pb n="427"&gt;</span>
      <div class="lg">
        <span>evam eva tv anākṣepaḥ syād apohena vastunaḥ |</span>
        <br/>
        <span>yataḥ śaśaviṣāṇe 'pi tadapohasya sambhavaḥ ||</span>
        <br/>
      </div>
      <div class="lg">
        <span>liṅgasaṃkhyādisambandho na vāpohasya vidyate |</span>
        <br/>
        <span>vyakter avyapadeśyatvāt taddvāreṇāpi nāsty asau ||</span>
        <br/>
      </div>
      <div class="lg">
        <span>na hy asādhāraṇatvena sāpohenāpi gamyate |</span>
        <br/>
        <span>na cāpy agamyamānasya vastunaḥ syād viśeṣyatā ||</span>
        <br/>
      </div>
      <div class="lg">
        <span>liṅgasaṃkhyādyapohānāṃ nopakāraḥ svarūpataḥ |</span>
        <br/>
        <span>vastunaś copakāryatvaṃ kathaṃ śabdaiḥ pratīyate ||</span>
        <br/>
      </div>
      <span class="pb" data-page="428">&lt;pb n="428"&gt;</span>
      <div class="lg">
        <span>na vinānupalabdhyā ca syād abhāvamatiḥ kva cit |</span>
        <br/>
        <span>na cābhāvaprameyatvaṃ gotvāder iha gamyate ||</span>
        <br/>
      </div>
      <div class="lg">
        <span>ākhyāteṣu ca nānyasya nivṛttiḥ sampratīyate |</span>
        <br/>
        <span>na paryudāsarūpaṃ hi niṣedhyaṃ tatra vidyate ||</span>
        <br/>
      </div>
      <div class="lg">
        <span>na neti hy ucyamāne 'pi niṣedhasya niṣedhanam |</span>
        <br/>
        <span>pacatīty aniṣiddhaṃ tu svarūpeṇāvatiṣṭhate ||</span>
        <br/>
      </div>
      <div class="lg">
        <span>sādhyatvapratyayaś cātra tathābhūtādirūpaṇam |</span>
        <br/>
        <span>niṣpannatvād apohasya nirnimittaṃ prasajyate ||</span>
        <br/>
      </div>
      <div class="lg">
        <span>vidhyādāv artharāśau ca nānyāpohanidarśanam |</span>
        <br/>
        <span>nañaś cāpi nañā yuktād apohaḥ kīdṛśo bhavet ||</span>
        <br/>
      </div>
      <div class="lg">
        <span>cādīnām api nañyogo naivāstīty anapohanam |</span>
        <br/>
        <span>vākyārtho 'nyanivṛttiś ca vyapadeṣṭuṃ na śakyate ||</span>
        <br/>
      </div>
      <div class="lg">
        <span>ananyāpohaśabdādau vācyaṃ na ca nirūpyate |</span>
        <br/>
        <span>prameyajñeyaśabdāder apohyaṃ kuta eva tu ||</span>
        <br/>
      </div>
      <div class="lg">
        <span>apohyakalpanāyāṃ tu varaṃ vastv eva kalpitam |</span>
        <br/>
        <span>jñānākāraniṣedhāc ca nāntarārthābhidheyatā ||</span>
        <br/>
      </div>
      <span class="pb" data-page="429">&lt;pb n="429"&gt;</span>
      <div class="lg">
        <span>na cāpy apohyatā, tasmān nāpohas teṣu sidhyati |</span>
        <br/>
        <span>evam ityādiśabdānāṃ na vāpohyaṃ nirūpyate ||</span>
        <br/>
      </div>
      <div class="lg">
        <span>virodhitvena bhedānām apoho yadi kalpyate |</span>
        <br/>
        <span>virodho 'pohatas tatra virodhāc cāpy apohanam ||</span>
        <br/>
      </div>
      <div class="lg">
        <span>na sāmānyāpahāritvaṃ vidhirūpeṇa tatra te |</span>
        <br/>
        <span>palaśādīn apohyāto vṛkṣaṃ harati śiṃśapā ||</span>
        <br/>
      </div>
      <span class="pb" data-page="430">&lt;pb n="430"&gt;</span>
      <div class="lg">
        <span>sāmānyādyanapohaś ca nāvirodhena kalpyate |</span>
        <br/>
        <span>na hi śabdasvarūpāṇāṃ syād viruddhāviruddhatā ||</span>
        <br/>
      </div>
      <div class="lg">
        <span>na ca vastusvarūpeṇa tasya śabdair asaṅgateḥ |</span>
        <br/>
        <span>prāk śabdavyāpṛter nāpi sāpohānāṃ pratīyate ||</span>
        <br/>
      </div>
      <div class="lg">
        <span>anyenānavabuddhe 'rthe sadā śabdaḥ pravartate |</span>
        <br/>
        <span>sāmānyātmakatā tasya kena rūpeṇa gamyate ||</span>
        <br/>
      </div>
      <div class="lg">
        <span>śabdānurūpataś cet syād anyāpohanirūpaṇam |</span>
        <br/>
        <span>bhinnatvād vṛkṣatarvāder apohaḥ kena vāryate ||</span>
        <br/>
      </div>
      <div class="lg">
        <span>śabdaspṛṣṭer vināpoho na ca liṅgena gamyate |</span>
        <br/>
        <span>na viruddhāviruddhatvaṃ tasya liṅgāc ca sidhyati ||</span>
        <br/>
      </div>
      <span class="pb" data-page="431">&lt;pb n="431"&gt;</span>
      <div class="lg">
        <span>adṛṣṭatvād vyudāsas tu purastād eva vāritaḥ |</span>
        <br/>
        <span>sāmānyaśabdo bhedena neṣyate vācakātmanā ||</span>
        <br/>
      </div>
      <div class="lg">
        <span>vyudāsas tatra durvāraḥ, kathañ cid dṛṣṭatā punaḥ |</span>
        <br/>
        <span>brāhmaṇe kṣattriyasyāpi paryudāsaḥ prasajyate ||</span>
        <br/>
      </div>
      <div class="lg">
        <span>ākāṅkṣaṇādathātyāgas tulyo dravyakriyādiṣu |</span>
        <br/>
        <span>vṛkṣeṇāto 'napohaḥ syāt tiṣṭhatyāder asaṃśayam ||</span>
        <br/>
      </div>
      <div class="lg">
        <span>puruṣasya tathā rājño vyudāse na viśeṣyatā |</span>
        <br/>
        <span>avyudāsatvapakṣe ca syān nīlotpalatulyatā ||</span>
        <br/>
      </div>
      <span class="pb" data-page="432">&lt;pb n="432"&gt;</span>
      <div class="lg">
        <span>vṛkṣatvapārthivadravyasajjñeyeṣu yaducyate |</span>
        <br/>
        <span>prātilomyānulomyena vidhau sarvārthabodhanam ||</span>
        <br/>
      </div>
      <div class="lg">
        <span>tadayuktam, na sarvo hi śabdaḥ sarvatra dṛśyate |</span>
        <br/>
        <span>deśāvibhāgato vṛttir netrasyāpi rasādiṣu ||</span>
        <br/>
      </div>
      <div class="lg">
        <span>grāhakatvena vṛttis tu pratijāti vyavasthitā |</span>
        <br/>
        <span>cakṣurādivad evātra saṅkaro na bhaviṣyati ||</span>
        <br/>
      </div>
      <div class="lg">
        <span>nivṛttaceṣṭe śabde ca vyāptyavyāptikṛtaṃ punaḥ |</span>
        <br/>
        <span>sattvāder bodhakatvaṃ syād ekanyūnātirekataḥ ||</span>
        <br/>
      </div>
      <div class="lg">
        <span>tavaiva doṣaḥ syād eṣa viśeṣe yasya varttate |</span>
        <br/>
        <span>sāmānyaśabdaḥ,   vācyānāṃ bhedo nāpy asti vastutaḥ ||</span>
        <br/>
      </div>
      <span class="pb" data-page="433">&lt;pb n="433"&gt;</span>
      <div class="lg">
        <span>api caikatvanityatvapratyekasamavāyitāḥ |</span>
        <br/>
        <span>nirupākhyeṣv apoheṣu kurvato 'sūtrakaḥ paṭaḥ ||</span>
        <br/>
      </div>
      <div class="lg">
        <span>tasmād yeṣv eva śabdeṣu nañyogas teṣu kevalam |</span>
        <br/>
        <span>bhaved anyanivṛttyaṃśaḥ svātmaivānyatra gamyate ||</span>
        <br/>
      </div>
      <div class="lg">
        <span>jñeyārthānyānapohatvaṃ pramāṅgatvāt tvagādivat |</span>
        <br/>
        <span>yenoktaṃ tasya nañyuktaiḥ śabdaiḥ syād vyabhicāritā ||</span>
        <br/>
      </div>
      <div class="lg">
        <span>pakṣīkuryād yadā sarvāṃs tadāthāvītahetubhiḥ |</span>
        <br/>
        <span>anaikānto virodhaś ca sarvalokaprasiddhitaḥ ||</span>
        <br/>
      </div>
      <div class="lg">
        <span>nāpohata itīdaṃ ca kārakatvena ced bhavet |</span>
        <br/>
        <span>kevalāpohabuddher vā tataḥ syāt siddhasādhyatā ||</span>
        <br/>
      </div>
      <div class="lg">
        <span>athānyāpohavatyarthe vṛttir nāstīti sādhyate |</span>
        <br/>
        <span>tataḥ prāk pakṣabādhaḥ syād gotve 'thāśvādyabhāvataḥ ||</span>
        <br/>
      </div>
      <span class="pb" data-page="434">&lt;pb n="434"&gt;</span>
      <div class="lg">
        <span>sādhyahīnaś ca dṛṣṭāntaś cakṣurādy api tasya hi |</span>
        <br/>
        <span>varttate 'pohavatyeva taṃ yady api na budhyate ||</span>
        <br/>
      </div>
      <div class="lg">
        <span>athānyāpohanirbhāsā na buddhiḥ siddhasādhanam |</span>
        <br/>
        <span>apoharūpam apy etad vastv ity eva hi gamyate ||</span>
        <br/>
      </div>
      <div class="lg">
        <span>athāpohanimittāsya vṛttir arthe niṣidhyate |</span>
        <br/>
        <span>vyatirekāṅgateṣṭatvāt punaḥ prāk pakṣabādhanam ||</span>
        <br/>
      </div>
      <div class="lg">
        <span>anumāne tathā caitad ity anaikāntiko bhavet |</span>
        <br/>
        <span>sandehabādhajātena pratyakṣeṇāpi cetasā ||</span>
        <br/>
      </div>
      <div class="lg">
        <span>viruddhatā ca hetoḥ syāt, śabdaḥ śrotrādivad yataḥ |</span>
        <br/>
        <span>ātmāntaḥ karaṇākāśaiḥ svavācitvaṃ jahāti vāḥ ||</span>
        <br/>
      </div>
      <div class="lg">
        <span>vidhirūpapravṛttir vā śabdo 'pohena varttate |</span>
        <br/>
        <span>anumānāṅgabhūtatvād yathaiva pratiṣedhakaḥ ||</span>
        <br/>
      </div>
      <span class="pb" data-page="435">&lt;pb n="435"&gt;</span>
      <div class="lg">
        <span>jātiṃ vā na bravīty eṣa vyaktiṃ vā tadviśeṣitām |</span>
        <br/>
        <span>pramāyām aṅgabhūtatvāt tvakśrotrādi yathaiva ca ||</span>
        <br/>
      </div>
      <div class="lg">
        <span>evaṃ sādhanamārgeṇa vācyāvācyanirūpaṇā |</span>
        <br/>
        <span>nāvātiṣṭhata ity atra kathyate lokavartmanā ||</span>
        <br/>
      </div>
      <div class="lg">
        <span>sāsnādibhir viśiṣṭatvam ākṛter ucyate katham |</span>
        <br/>
        <span>yadāvayavisambandhi gotvaṃ nāvayave sthitam ||</span>
        <br/>
      </div>
      <div class="lg">
        <span>ekāvayavisambandhas teṣāṃ gotvena vidyate |</span>
        <br/>
        <span>tenāsādhāraṇatvāt te syur gotvasyopalakṣaṇam ||</span>
        <br/>
      </div>
      <div class="lg">
        <span>piṇḍe sattādijātīnāṃ bahvīnāṃ samavetatā |</span>
        <br/>
        <span>tābhyo viśiṣyate gotvaṃ sāsnādibhir asaṃśayam ||</span>
        <br/>
      </div>
      <div class="lg">
        <span>na caite vyañjakās tasya guṇavad vā viśeṣaṇam |</span>
        <br/>
        <span>tathā hi nāgṛhīteṣu teṣu syād gotvabodhanam ||</span>
        <br/>
      </div>
      <span class="pb" data-page="436">&lt;pb n="436"&gt;</span>
      <div class="lg">
        <span>teṣāṃ ca vyañjakaiḥ svaiḥ syāt punargrahaṇakalpanā |</span>
        <br/>
        <span>tathā satyanavasthā syāt na syād gotvāvadhāraṇam ||</span>
        <br/>
      </div>
      <div class="lg">
        <span>sarveṣu ca gṛhīteṣu sāsnādiṣu bhavenmatiḥ |</span>
        <br/>
        <span>gotve, na caiṣu sarveṣu yugapad buddhisambhavaḥ ||</span>
        <br/>
      </div>
      <div class="lg">
        <span>tasmāt sadbhāvamātreṇa mahattvādau yathaiva dhīḥ |</span>
        <br/>
        <span>kriyate 'vayavaiḥ piṇḍe tathā jātiguṇādiṣu ||</span>
        <br/>
      </div>
      <div class="lg">
        <span>yady evam agṛhīteṣu teṣu kiṃ sā na jāyate |</span>
        <br/>
        <span>taddeśavyatirekeṇa grāhyaṃ yena na vidyate ||</span>
        <br/>
      </div>
      <div class="lg">
        <span>gṛhyamāṇe tu gotvādau nāntarīyakahetukaḥ |</span>
        <br/>
        <span>sāsnādeḥ kasya cid bodhas taddeśatvena jāyate ||</span>
        <br/>
      </div>
      <div class="lg">
        <span>tadanatyantabhedād vā tadviśiṣṭeti kīrtyate |</span>
        <br/>
        <span>bādhaḥ parānumānasya na pratyakṣeti bodhyate ||</span>
        <br/>
      </div>
      <span class="pb" data-page="437">&lt;pb n="437"&gt;</span>
      <div class="lg">
        <span>pareṣāṃ sādhanaṃ hy atra nākṛtiḥ piṇḍataḥ pṛthak |</span>
        <br/>
        <span>taddhīhānāv avijñānāt paṅktiyūthavanādivat ||</span>
        <br/>
      </div>
      <div class="lg">
        <span>sarvatra lokasiddhatvān na vācyaṃ sādhanaṃ svayam |</span>
        <br/>
        <span>niṣedhatāṃ pareṣāṃ tu virodhaṃ lokato vadet ||</span>
        <br/>
      </div>
      <div class="lg">
        <span>visaṃvādo na dṛśyeta yadi pratyakṣatākṛteḥ |</span>
        <br/>
        <span>pramāṇe 'pi visaṃvādāt tārkikeṣu kuto nv iyam ||</span>
        <br/>
      </div>
      <div class="lg">
        <span>rūpādāv api teṣāṃ hi pratyakṣatvena sammate |</span>
        <br/>
        <span>vivādaḥ, naiva lokas tu jātau vipratipadyate ||</span>
        <br/>
      </div>
      <div class="lg">
        <span>vyavahārā hi dṛśyante sāmānyārthanibandhanāḥ |</span>
        <br/>
        <span>dadhitakrādidānādau kauṇḍinyabrāhmaṇādiṣu ||</span>
        <br/>
      </div>
      <span class="pb" data-page="438">&lt;pb n="438"&gt;</span>
      <div class="lg">
        <span>ākṛtir jātir evātra saṃsthānaṃ na prakalpyate |</span>
        <br/>
        <span>na hi vāyvagniśabdādau kiñ cit saṃsthānam iṣyate ||</span>
        <br/>
      </div>
      <div class="lg">
        <span>anyadanyac ca saṃsthānaṃ pratipiṇḍaṃ pratīyate |</span>
        <br/>
        <span>saṃyogātmakatāyāṃ tu vibhāgeṣu vinaśyati ||</span>
        <br/>
      </div>
      <div class="lg">
        <span>atha saṃsthānasāmānyam, aśvādāv api tatsamam |</span>
        <br/>
        <span>na gotvena vinā hy etad vyavacchinnaṃ pratīyate ||</span>
        <br/>
      </div>
      <div class="lg">
        <span>sarvapratikṛtīnāṃ ca saṃsthāne saty apīdṛśe |</span>
        <br/>
        <span>na gotvādimatir dṛṣṭā, tasmāj jātiḥ pṛthak tataḥ ||</span>
        <br/>
      </div>
      <div class="lg">
        <span>rucakādiṣu sāmānyaṃ rucakatvād yudāhṛtam |</span>
        <br/>
        <span>bhinneṣu caiṣu sāmānyaṃ suvarṇatvaṃ pratīyate ||</span>
        <br/>
      </div>
      <span class="pb" data-page="439">&lt;pb n="439"&gt;</span>
      <div class="lg">
        <span>vardhamānakabhaṅge ca rucakaḥ kriyate yadā |</span>
        <br/>
        <span>tadā pūrvārthinaḥ śokaḥ prītiś cāpy uttarārthinaḥ ||</span>
        <br/>
      </div>
      <div class="lg">
        <span>hemārthinas tu mādhyasthaṃ tasmād vastu trayātmakam |</span>
        <br/>
        <span>notpādasthitibhaṅgānām abhāve syān matitrayam ||</span>
        <br/>
      </div>
      <div class="lg">
        <span>na nāśena vinā śoko notpādena vinā sukham |</span>
        <br/>
        <span>sthityā vinā na mādhyasthyam, tena sāmānyanityatā ||</span>
        <br/>
      </div>
      <div class="lg">
        <span>mudgamāṣatilādau ca yatra bhedo na lakṣyate |</span>
        <br/>
        <span>tatraikabuddhinirgrāhyā jātir indriyagocaraḥ ||</span>
        <br/>
      </div>
      <div class="lg">
        <span>ārād dṛṣṭe ca puruṣe sandeho brāhmaṇādiṣu |</span>
        <br/>
        <span>na syād yadi na gṛhyeta sāmānyaṃ cakṣurādinā ||</span>
        <br/>
      </div>
      <div class="lg">
        <span>tasyopalakṣaṇaṃ cāpi kva cit kena cid iṣyate |</span>
        <br/>
        <span>rūpādīnāṃ viśeṣeṇa deśakālādy apekṣayā ||</span>
        <br/>
      </div>
      <span class="pb" data-page="440">&lt;pb n="440"&gt;</span>
      <div class="lg">
        <span>suvarṇaṃ bhidyate rūpāt tāmratvāder asaṃśayam |</span>
        <br/>
        <span>tailād ghṛtaṃ vilīnaṃ ca gandhena ca rasena ca ||</span>
        <br/>
      </div>
      <div class="lg">
        <span>bhasmapracchādito vahniḥ sparśanenopalabhyate |</span>
        <br/>
        <span>aśvatvādau ca dūrasthe niścayo jāyate svanaiḥ ||</span>
        <br/>
      </div>
      <div class="lg">
        <span>saṃsthānena ghaṭatvādi brāhmaṇatvādi yonitaḥ |</span>
        <br/>
        <span>kva cid ācārataś cāpi samyag rājānupālitāt ||</span>
        <br/>
      </div>
      <div class="lg">
        <span>pratyekasamavetatvaṃ dṛṣṭatvān na virotsyate |</span>
        <br/>
        <span>tathā saty api nānātvaṃ naikabuddher bhaviṣyati ||</span>
        <br/>
      </div>
      <div class="lg">
        <span>na hi sambandhibhedena svarūpaikatvabādhanam |</span>
        <br/>
        <span>vibhutvāvayavābhāvau pratipādyau ca śabdavat ||</span>
        <br/>
      </div>
      <div class="lg">
        <span>yathā ca vyatirekaiva dṛśyamānā punaḥ punaḥ |</span>
        <br/>
        <span>kālabhede 'py abhinnaiva jātir bhinnāśrayā satī ||</span>
        <br/>
      </div>
      <div class="lg">
        <span>kārtsyāvayavaśo vṛttiḥ praṣṭuṃ jātau na yujyate |</span>
        <br/>
        <span>na hi bhedavinirmukte kārtsnyabhāgavikalpanam ||</span>
        <br/>
      </div>
      <span class="pb" data-page="441">&lt;pb n="441"&gt;</span>
      <div class="lg">
        <span>tasmād vyaktiṣu jātīnāṃ vṛttir astīti gamyate |</span>
        <br/>
        <span>viśeṣāvasarābhāvāt tanmātraivāvatiṣṭhate ||</span>
        <br/>
      </div>
      <div class="lg">
        <span>yā cāvayavaśo vṛttiḥ sraksūtrādiṣu dṛśyate |</span>
        <br/>
        <span>bhūtakaṇṭhaguṇādeś ca pratipiṇḍaṃ samāptitaḥ ||</span>
        <br/>
      </div>
      <div class="lg">
        <span>tatrāvayavayogitvam avibhutvaṃca kāraṇam |</span>
        <br/>
        <span>ākṛtes tadabhāvena na prasaktamado dvayam ||</span>
        <br/>
      </div>
      <div class="lg">
        <span>na ca dvaividhyam eveti vṛtter asti niyāmakam |</span>
        <br/>
        <span>trividhāpi hi dṛṣṭatvāt sambhaved dvividhā yathā ||</span>
        <br/>
      </div>
      <div class="lg">
        <span>itaratra na dṛṣṭaṃ cet sragādiṣv api tatsamam |</span>
        <br/>
        <span>naiva hy anyonyatulyatvaṃ tayor nāpy anayā saha ||</span>
        <br/>
      </div>
      <div class="lg">
        <span>na hy anyasminn adṛṣṭatvād vahner auṣṇyaṃ praṇaśyati |</span>
        <br/>
        <span>na cānumānagamyeyaṃ vāñched yena nidarśanam ||</span>
        <br/>
      </div>
      <span class="pb" data-page="442">&lt;pb n="442"&gt;</span>
      <div class="lg">
        <span>svarūpataś ca dṛṣṭāyā vṛtter na pararūpataḥ |</span>
        <br/>
        <span>nirākriyopapadyeta tadviśeṣam apaśyatām ||</span>
        <br/>
      </div>
      <div class="lg">
        <span>aṅgāṅgāsambhavāc cāpi yā pradhānanirākriyā |</span>
        <br/>
        <span>sā 'yuktaiva, anumānena pratyakṣajñānabādhanāt ||</span>
        <br/>
      </div>
      <div class="lg">
        <span>tasmād asambhavo yasya tanmātrasyaiva bādhanam |</span>
        <br/>
        <span>yuktaṃ na tāvatānyo 'pi sambhavan bādham arhati ||</span>
        <br/>
      </div>
      <div class="lg">
        <span>tena vaiśeṣikoktāpi jātiḥ sarvagatā satī |</span>
        <br/>
        <span>vyajyate yatra piṇḍena varṇavat tatra gṛhyate ||</span>
        <br/>
      </div>
      <div class="lg">
        <span>tasmāt piṇḍeṣu gobuddhir ekagotvanibandhanā |</span>
        <br/>
        <span>gavābhāsaikarūpyābhām ekagopiṇḍabuddhivat ||</span>
        <br/>
      </div>
      <span class="pb" data-page="443">&lt;pb n="443"&gt;</span>
      <div class="lg">
        <span>na śābaleyād gobuddhis tato 'nyālambanāpi vā |</span>
        <br/>
        <span>tadabhāve 'pi sadbhāvād ghaṭe pārthivabuddhivat ||</span>
        <br/>
      </div>
      <div class="lg">
        <span>pratyekasamavetārthaviṣayā vāpi gomatiḥ |</span>
        <br/>
        <span>pratyekaṃ kṛtsnabuddhitvāt pratyekavyaktibuddhivat ||</span>
        <br/>
      </div>
      <div class="lg">
        <span>pratyekasamavetāpi jātir ekaikabuddhitaḥ |</span>
        <br/>
        <span>nañyukteṣv api vākyeṣu brahmaṇādinivartanam ||</span>
        <br/>
      </div>
      <div class="lg">
        <span>na ca sādṛśyaviṣayā godhīs tādrūpyajanmataḥ |</span>
        <br/>
        <span>prāmāṇye sati yadvad dhi pratyabhijñaikavastuni ||</span>
        <br/>
      </div>
      <div class="lg">
        <span>naikarūpamatir gotve mithyā vaktuṃ ca śakyate |</span>
        <br/>
        <span>nātra kāraṇadoṣo 'sti bādhakapratyayo 'pi vā ||</span>
        <br/>
      </div>
      <div class="lg">
        <span>yadā vyaktyatirekeṇa grāhyatvād anyatākṛteḥ |</span>
        <br/>
        <span>vanavannāsty anaikāntāt tatrāsambaddhatā katham ||</span>
        <br/>
      </div>
      <div class="lg">
        <span>sādhanaṃ cen mayocyeta yujyeta vyabhicāritā |</span>
        <br/>
        <span>dūṣaṇatvadhiyā tv etad asambaddhatvam ucyate ||</span>
        <br/>
      </div>
      <span class="pb" data-page="444">&lt;pb n="444"&gt;</span>
      <div class="lg">
        <span>nāstitvahetor uktaiṣā pratyakṣeṇa viruddhatā |</span>
        <br/>
        <span>parasya sādhanaṃ hy atra yat tat pūrvam udāhṛtam ||</span>
        <br/>
      </div>
      <div class="lg">
        <span>pratyakṣābhāsatā cātra naivāsti vanabuddhivat |</span>
        <br/>
        <span>kasya cin na hi mithyātvāt sarvaṃ mithyety asaṅgatiḥ ||</span>
        <br/>
      </div>
      <div class="lg">
        <span>yathā vanādibuddhīnāṃ mithyātvān na rasādidhīḥ |</span>
        <br/>
        <span>mithyaivaṃ jātibuddhiḥ syād viśeṣo vābhidhīyatām ||</span>
        <br/>
      </div>
      <div class="lg">
        <span>vṛkṣebhyo vyatirekeṇa vane yaikamatir bhavet |</span>
        <br/>
        <span>dūratvadoṣāt tatra syād ākṛtau tu na vidyate ||</span>
        <br/>
      </div>
      <div class="lg">
        <span>sannikṛṣṭasya vṛkṣeṣu buddhyekatvaṃ nivartate |</span>
        <br/>
        <span>kena cit tu prakāreṇa jātibuddhir na naśyati ||</span>
        <br/>
      </div>
      <div class="lg">
        <span>yaikatvadhīr vinā śabdāt saivaṃ tāvan nirākṛtā |</span>
        <br/>
        <span>vanaśabdānuraktā tu madhyasthasyāpi jāyate ||</span>
        <br/>
      </div>
      <div class="lg">
        <span>mithyātvakalpanā tv asyāḥ pratyakṣāder asambhavāt |</span>
        <br/>
        <span>jātiḥ sarvapramāṇais tu tadrūpaivāvagamyate ||</span>
        <br/>
      </div>
      <span class="pb" data-page="445">&lt;pb n="445"&gt;</span>
      <div class="lg">
        <span>pramāṇāntaradṛṣṭe ca padam arthe prayujyate |</span>
        <br/>
        <span>tasmād dṛṣṭe prayuktasya mithyātvaṃ syād vanādiṣu ||</span>
        <br/>
      </div>
      <div class="lg">
        <span>ke cin nityaṃ vanaikatvaṃ śabdagamyaṃ samāśritāḥ |</span>
        <br/>
        <span>anyaiḥ saṅgatyabhāve 'pi satyaṃ tat syād rasādivat ||</span>
        <br/>
      </div>
      <div class="lg">
        <span>mithyātvaṃ yadasaṅgatyā tadajñāne prasajyate |</span>
        <br/>
        <span>jñāyamānasya doṣas tu na tu kaś cid asaṅgateḥ ||</span>
        <br/>
      </div>
      <div class="lg">
        <span>pramāṇāntaragamye 'rthe padaṃ nityaṃ prayujyate |</span>
        <br/>
        <span>dharmo 'yaṃ na ca sarveṣāṃ padānām abhyupeyate ||</span>
        <br/>
      </div>
      <div class="lg">
        <span>asty eva saṅgatiś cātra vṛkṣā hi bahavo vanam |</span>
        <br/>
        <span>te pramāṇāntarāj jñātāḥ, saṃkhyā caiṣānyavastuni ||</span>
        <br/>
      </div>
      <span class="pb" data-page="446">&lt;pb n="446"&gt;</span>
      <div class="lg">
        <span>nānekasyaikaśabdyaṃ ced, ekaśeṣavad iṣyatām |</span>
        <br/>
        <span>tatra saṃkhyāvivṛddhiś ced, astu tanmātravarjanam ||</span>
        <br/>
      </div>
      <div class="lg">
        <span>tasmāt sāmānyadṛṣṭena siddhaikatvasya saṅgatiḥ |</span>
        <br/>
        <span>tenānyānavagamyāpi saṃkhyā syāt sūryayānavat ||</span>
        <br/>
      </div>
      <div class="lg">
        <span>ke cid bahutvasāmānyam āhur vṛkṣasthitaṃ vanam |</span>
        <br/>
        <span>tatra caikatvam asty eva, vanatvaṃ vāpi vidyate ||</span>
        <br/>
      </div>
      <span class="pb" data-page="447">&lt;pb n="447"&gt;</span>
      <div class="lg">
        <span>vināpy ekāśrayatvena yathaivāvayavo tathā |</span>
        <br/>
        <span>asaṃyuktair abhivyaktir dṛṣṭatvān na virotsyate ||</span>
        <br/>
      </div>
      <div class="lg">
        <span>anyatrāpi ca tadbuddheḥ sāmānyaṃ tad abhaviṣyati |</span>
        <br/>
        <span>yathā ca bhramaṇatvādibhaṅgiṣv avayaveṣv api ||</span>
        <br/>
      </div>
      <div class="lg">
        <span>vyaktaṃ nānāśrayatve 'pi gṛhyate vanatā tathā |</span>
        <br/>
        <span>yadvaikakāryahetutvād ekagośabdavad vanam ||</span>
        <br/>
      </div>
      <div class="lg">
        <span>nityaṃ ye vyastavijñātā vṛkṣā neṣṭā hi te vanam |</span>
        <br/>
        <span>yad vā lakṣaṇayaikatvaṃ deśakālakriyādibhiḥ ||</span>
        <br/>
      </div>
      <div class="lg">
        <span>dravyaikatvād vināpīṣṭaṃ paṅktiyūthavanādiṣu |</span>
        <br/>
        <span>vṛkṣāṇāṃ samudāye ca vanadhīr jāyate yathā ||</span>
        <br/>
      </div>
      <span class="pb" data-page="448">&lt;pb n="448"&gt;</span>
      <div class="lg">
        <span>naivaṃ gosamudāye 'pi gotvadhīr upajāyate |</span>
        <br/>
        <span>yādṛśī vṛkṣadhīs tatra gotvadhīr api tādṛśī ||</span>
        <br/>
      </div>
      <div class="lg">
        <span>vanavan nāpṛthaksiddheḥ samudāyatvakalpanā |</span>
        <br/>
        <span>na ca sāsnādisaṅghātas tadbuddhyālambanaṃ bhavet ||</span>
        <br/>
      </div>
      <div class="lg">
        <span>kṣīṇeṣu piṇḍabuddhyaiṣu tatsāmānye hi gotvadhīḥ |</span>
        <br/>
        <span>tenāvayavyabhāve 'pi sāmānyaṃ vyatiricyate ||</span>
        <br/>
      </div>
      <div class="lg">
        <span>pūrvoktād eva tu nyāyāt sidhyed atrāvayavy api |</span>
        <br/>
        <span>tasyāpy atyantabhinnatvaṃ na syād avayavaiḥ saha ||</span>
        <br/>
      </div>
      <div class="lg">
        <span>vyaktibhyo jātivac caiṣa na niṣkṛṣṭaḥ pratīyate |</span>
        <br/>
        <span>kaiś cid avyatiriktatvaṃ kaiś cic ca vyatiriktatā ||</span>
        <br/>
      </div>
      <span class="pb" data-page="449">&lt;pb n="449"&gt;</span>
      <div class="lg">
        <span>dūṣitā sādhitā vāpi na ca tatra balābalam |</span>
        <br/>
        <span>kadā cin niścitaṃ kaiś cit tasmān madhyasthatā varam ||</span>
        <br/>
      </div>
      <div class="lg">
        <span>tato 'nyānanyate nasya sto na staś ceti kīrttyate |</span>
        <br/>
        <span>tasmāc citravadevāsya mṛṣā syād ekarūpatā ||</span>
        <br/>
      </div>
      <div class="lg">
        <span>vastvanekatvavādāc ca na sandindhāpramāṇatā |</span>
        <br/>
        <span>jñānaṃ sandihyate yatra tatra na syāt pramāṇatā ||</span>
        <br/>
      </div>
      <div class="lg">
        <span>ihānaikāntikaṃ vastv ityevaṃ jñānaṃ suniścitam |</span>
        <br/>
        <span>niṣkṛṣyāvayavān buddhyā yāvayavyapratītatā ||</span>
        <br/>
      </div>
      <div class="lg">
        <span>buddhisthatvād vināśasya saulūkyasyāpi yujyate |</span>
        <br/>
        <span>vṛttiś cāvayaveṣv asya vyāsajyaiva pratīyate ||</span>
        <br/>
      </div>
      <span class="pb" data-page="450">&lt;pb n="450"&gt;</span>
      <div class="lg">
        <span>tataḥ kārtsnyādisampraśnaḥ pratyākhyeyo 'tra jātivat |</span>
        <br/>
        <span>sāsnādiguṇahetuś cen nānyasmin gotvadhīr bhavet ||</span>
        <br/>
      </div>
      <div class="lg">
        <span>bhinna eva hi sāsnādiḥ piṇḍāt piṇḍāntareyataḥ |</span>
        <br/>
        <span>na cāvayavasāmānyaṃ pareṣām upapadyate ||</span>
        <br/>
      </div>
      <div class="lg">
        <span>tasmāt sāsnādito 'nyena gotvadhīr upajanyate |</span>
        <br/>
        <span>vanāntareṣa yā buddhir vanam ity upajāyate ||</span>
        <br/>
      </div>
      <div class="lg">
        <span>tasyās tad eva vṛkṣatvaṃ grāhyaṃ bahvāśrayaṃ viduḥ |</span>
        <br/>
        <span>ekatve 'py ākṛter yadvad bahutvaṃ vyaktyapekṣayā ||</span>
        <br/>
      </div>
      <div class="lg">
        <span>bahutve hi tathā vyakter ekatvaṃ jātyapekṣayā |</span>
        <br/>
        <span>ekānekābhidhāne ca śabdā niyataśaktayaḥ ||</span>
        <br/>
      </div>
      <span class="pb" data-page="451">&lt;pb n="451"&gt;</span>
      <div class="lg">
        <span>ke cid vyaktiṃ tv asaṃkhyākāṃ gamayanty ambarādiṣu |</span>
        <br/>
        <span>eko vrīhiḥ suniṣpannaḥ iti jātiṃ svasaṃkhyayā ||</span>
        <br/>
      </div>
      <div class="lg">
        <span>patnīsannahanādau tu vyaktim ākṛtisaṃkhyayā |</span>
        <br/>
        <span>kapiñjalādijātes tu pratītir vyaktisaṃkhyayā ||</span>
        <br/>
      </div>
      <div class="lg">
        <span>vyaktijātī vadanty anye dravyāvayavasaṃkhyayā |</span>
        <br/>
        <span>asmān iti yathaikasmin pāśānaditir ity api ||</span>
        <br/>
      </div>
      <div class="lg">
        <span>tatra vrīhyādiśabdānāṃ saṃkhyāyogo yathāruci |</span>
        <br/>
        <span>vanadārādiśabdās tu pravartante vyavasthayā ||</span>
        <br/>
      </div>
      <div class="lg">
        <span>jaṅgame sthāvare cārthe yathā yūthavanādayaḥ |</span>
        <br/>
        <span>tatra vyaktau ca jātau ca dārādiś cet prayujyate ||</span>
        <br/>
      </div>
      <div class="lg">
        <span>vyakter avayavānāṃ ca saṃkhyām ādāya vartate |</span>
        <br/>
        <span>vanaśabdaḥ punarvyaktīr jātisaṃkhyāviśeṣitāḥ ||</span>
        <br/>
      </div>
      <span class="pb" data-page="452">&lt;pb n="452"&gt;</span>
      <div class="lg">
        <span>bahvīrāhātha vā jātiṃ bahuvyaktisamāśrayām |</span>
        <br/>
        <span>evaṃ paṅktyādiśabdānāṃ saṃyogādi viśeṣaṇam ||</span>
        <br/>
      </div>
      <div class="lg">
        <span>sarveṣāṃ kiñ cid astīti na nirālambanaikadhīḥ |</span>
        <br/>
        <span>tulyaṃ pratyakṣayā ''kṛtyā vane yat tadasad yadi ||</span>
        <br/>
      </div>
      <div class="lg">
        <span>vṛkṣās tatra tayā tulyā iti śūnyatvavāditā |</span>
        <br/>
        <span>pratyakṣābhāsagamyatvād vṛkṣebhyo 'nyat tu tadvanam ||</span>
        <br/>
      </div>
      <div class="lg">
        <span>nā''kṛtyā saha tasyāsti sparddhā pratyakṣagamyayā |</span>
        <br/>
        <span>athā''kṛtyā vanaṃ tulyaṃ sadbhāvena prasajyate |</span>
        <br/>
        <span>jātipakṣavimokena vanasiddhāntadūṣaṇam ||</span>
        <br/>
      </div>
      <div class="lg">
        <span>iti nigaditam etallokasiddhaiḥ padārthair vyavahṛtir iha śāstre na svatantrābhyupetaiḥ |</span>
        <br/>
        <span>bhavati ca janadṛṣṭyā jātipaṅktyādibhedo yadi tu na ghaṭate 'sau naiva bādho 'sti kaś cit ||</span>
        <br/>
      </div>
      <span class="pb" data-page="453">&lt;pb n="453"&gt;</span>
      <div class="lg">
        <span>bhavetāṃ nāma śabdārthau yāvetāvuditau tvayā |</span>
        <br/>
        <span>yadarthas tu prayāso 'yaṃ sa sambandho nirūpyatām ||</span>
        <br/>
      </div>
      <div class="lg">
        <span>pūrvam evopadiṣṭaḥ san sambandhaḥ kin tu pṛcchyate |</span>
        <br/>
        <span>svarūpākathanāc caitad uttaraṃ nopapadyate ||</span>
        <br/>
      </div>
      <div class="lg">
        <span>kim auṣadhaṃ jvarasyeti pṛṣṭo yadi vaded idam |</span>
        <br/>
        <span>yenāsau naśyatīty evaṃ kiṃ tena kathitaṃ bhavet ||</span>
        <br/>
      </div>
      <div class="lg">
        <span>tatra ke cid vanty eva pūrvatrāparitoṣataḥ |</span>
        <br/>
        <span>praśnaḥ punarupakrāntaḥ sambandhāntaram icchatā ||</span>
        <br/>
      </div>
      <div class="lg">
        <span>yaḥ saṃjñāsaṃjñisambandhaḥ pratītyuttaro yataḥ |</span>
        <br/>
        <span>sā cānyapūrvikā tasmān nāsya pratyāyanāṅgatā ||</span>
        <br/>
      </div>
      <span class="pb" data-page="454">&lt;pb n="454"&gt;</span>
      <div class="lg">
        <span>ajānāno 'pi saṃjñātvaṃ sambandhāntaradarśanāt |</span>
        <br/>
        <span>buddhyate 'rthaṃ tataḥ paścāt kaś cit saṃjñeti manyate ||</span>
        <br/>
      </div>
      <div class="lg">
        <span>tam evānyo 'vinābhāvam atra sambandham icchati |</span>
        <br/>
        <span>na hi tasmād vinā śabde jñāte syād arthabodhanam ||</span>
        <br/>
      </div>
      <div class="lg">
        <span>tattvayuktam, na bhāṣye 'sti tādṛksambandhakīrtanam |</span>
        <br/>
        <span>yadi hy etāvatocyeta kiṃ nānuktaḥ pratīyate ||</span>
        <br/>
      </div>
      <div class="lg">
        <span>prayuktaś cāvinābhāvasaṃjñā lokāt tu gamyate |</span>
        <br/>
        <span>saṃjñetyagamyamāne 'pi gamakatvaṃ pratīyate ||</span>
        <br/>
      </div>
      <span class="pb" data-page="455">&lt;pb n="455"&gt;</span>
      <div class="lg">
        <span>tasmāt sa eva śabdārthacintāvyavahito 'dhunā |</span>
        <br/>
        <span>nityānityavicārārthaṃ sambandhaḥ smāryate punaḥ ||</span>
        <br/>
      </div>
      <div class="lg">
        <span>yacchabde jñāta ity evaṃ śaktir evātra kīrtyate |</span>
        <br/>
        <span>kartṛtvaṃ karaṇatvaṃ vā yat tasyārthābhidhāṃ prati ||</span>
        <br/>
      </div>
      <div class="lg">
        <span>svato naivāsti śaktatvaṃ vācyāvācakayor mithaḥ |</span>
        <br/>
        <span>pratītiḥ samayāt puṃsāṃ bhaved akṣinikocavat ||</span>
        <br/>
      </div>
      <div class="lg">
        <span>samayaḥ pratimartyaṃ yā pratyuccāraṇam eva vā |</span>
        <br/>
        <span>kriyate jagadādau vā sakṛdekena kena cit ||</span>
        <br/>
      </div>
      <div class="lg">
        <span>pratyekaṃ vāpi sambandho bhidyetaiko 'tha vā bhavet |</span>
        <br/>
        <span>ekatve kṛtako na syād, bhinnaś ced bhedadhīr bhavet ||</span>
        <br/>
      </div>
      <div class="lg">
        <span>bhinnatve pratisambandhaṃ śaktiḥ kalpyābhidhā prati |</span>
        <br/>
        <span>ekasmin jñātaśaktau vā nānyenārthamatir bhavet ||</span>
        <br/>
      </div>
      <span class="pb" data-page="456">&lt;pb n="456"&gt;</span>
      <div class="lg">
        <span>atha yo yasya puṃsaḥ syāt sa tena pratipadyate |</span>
        <br/>
        <span>yasyānekena sambandhaḥ kṛtas tasya kathaṃ bhavet ||</span>
        <br/>
      </div>
      <div class="lg">
        <span>ekārthānāṃ vikalpaś cet, netarātyantabādhanāt |</span>
        <br/>
        <span>samuccayo 'pi naiteṣāṃ vyavahāre 'vagamyate ||</span>
        <br/>
      </div>
      <div class="lg">
        <span>kiñ cid evaikamādāya vyavahāro hi dṛśyate |</span>
        <br/>
        <span>bahubhiḥ kṛtasambandhe na caiko gamako bhavet ||</span>
        <br/>
      </div>
      <div class="lg">
        <span>śabdārthayor abhede 'pi pumbahutve 'pi kartari |</span>
        <br/>
        <span>nāyaṃ veti matir dṛṣṭā vikalpo 'to na yujyate ||</span>
        <br/>
      </div>
      <div class="lg">
        <span>gośabde sakṛdukte ca bhinneṣu pratipattṛṣu |</span>
        <br/>
        <span>vikalpyamāne sambandhe kaś cid budhyeta netare ||</span>
        <br/>
      </div>
      <span class="pb" data-page="457">&lt;pb n="457"&gt;</span>
      <div class="lg">
        <span>samuccayo nṛbhedāc cet, na, vaktraikyād asambhavāt |</span>
        <br/>
        <span>vaktṛśrotṛdhiyor bhedād vyavahāraś ca duṣyati ||</span>
        <br/>
      </div>
      <div class="lg">
        <span>vaktur anyo hi sambandho buddhau śrotus tathāparaḥ |</span>
        <br/>
        <span>śrotuḥ kartuṃ ca sambandhaṃ vaktā kaṃ pratipadyatām ||</span>
        <br/>
      </div>
      <div class="lg">
        <span>pūrvadṛṣṭo hi yas tena śrotur naiva karoti tam |</span>
        <br/>
        <span>yaṃ karoti navaṃ so 'pi na dṛṣṭaḥ pratipādakaḥ ||</span>
        <br/>
      </div>
      <div class="lg">
        <span>sarvathā śrotṛsiddhiś ced, asiddhaṃ netaro vadet |</span>
        <br/>
        <span>ghaṭādāv api tulyaṃ cet, na, sāmānyaprasiddhitaḥ ||</span>
        <br/>
      </div>
      <span class="pb" data-page="458">&lt;pb n="458"&gt;</span>
      <div class="lg">
        <span>yady api jñātasāmarthyā vyaktiḥ kartuṃ na śakyate |</span>
        <br/>
        <span>kriyate yā na tasyāś ca śaktiḥ kārye 'vadhāritā ||</span>
        <br/>
      </div>
      <div class="lg">
        <span>tathāpy ākṛtitaḥ siddhā śaktir utpādanādiṣu |</span>
        <br/>
        <span>tasyā na cādimattāsti, sambandhas tvādimāṃs tava ||</span>
        <br/>
      </div>
      <div class="lg">
        <span>yadi tatrāpi sāmānyaṃ nityam abhyupagamyate |</span>
        <br/>
        <span>tathāpy asmanmataṃ siddham, na tu dvyākārasambhavaḥ ||</span>
        <br/>
      </div>
      <div class="lg">
        <span>śaktir eva hi sambandho bhedaś cāsyā na vidyate |</span>
        <br/>
        <span>sā hi kāryānumeyatvāt tadbhedam anuvartate ||</span>
        <br/>
      </div>
      <div class="lg">
        <span>anyathānupapattyā ca śaktisadbhāvakalpanam |</span>
        <br/>
        <span>na caikayaiva siddhe 'rthe bahvīnāṃ kalpaneṣyate ||</span>
        <br/>
      </div>
      <div class="lg">
        <span>sambandhākhyānakāle ca gośabdādāv udīrite |</span>
        <br/>
        <span>ke cit sambandhabuddhyārthaṃ buddhyante nāpare tathā ||</span>
        <br/>
      </div>
      <div class="lg">
        <span>tatra sambandhanāstitve sarvo 'rthaṃ nāvadhārayet |</span>
        <br/>
        <span>astitve sarvabodhaś cet, na kaiś cid anupagrahāt ||</span>
        <br/>
      </div>
      <span class="pb" data-page="459">&lt;pb n="459"&gt;</span>
      <div class="lg">
        <span>jñāpakatvād dhi sambandhaḥ svātmajñānam apekṣate |</span>
        <br/>
        <span>tenāsau vidyamāno 'pi nāgṛhītaḥ prakāśakaḥ ||</span>
        <br/>
      </div>
      <div class="lg">
        <span>vidyamānasya cārthasya dṛṣṭam agrahaṇaṃ kva cit |</span>
        <br/>
        <span>na tv atyantāsato 'stitvaṃ kāṃś cit pratyupapadyate ||</span>
        <br/>
      </div>
      <div class="lg">
        <span>viruddhau sadasadbhāvau na syātām ekavastuni |</span>
        <br/>
        <span>nanu tulyaṃ virodhitvaṃ jñātājñātatvayor api ||</span>
        <br/>
      </div>
      <div class="lg">
        <span>jñānaṃ hi puruṣādhāraṃ tadbhedān na virotsyate |</span>
        <br/>
        <span>puruṣāntarasaṃsthaṃ ca nājñānaṃ tena bādhyate ||</span>
        <br/>
      </div>
      <div class="lg">
        <span>sambandhādhāratāyāṃ ca virodhaḥ sadasattvayoḥ |</span>
        <br/>
        <span>pratyuktatvāc ca bhedasya tadvaśān nāvirodhitā ||</span>
        <br/>
      </div>
      <div class="lg">
        <span>andhānandhasamīpasthaḥ śuklo 'ndhair nāvagamyate |</span>
        <br/>
        <span>gamyate cetarais tasya sadasattvena tāvatā ||</span>
        <br/>
      </div>
      <span class="pb" data-page="460">&lt;pb n="460"&gt;</span>
      <div class="lg">
        <span>śaktyaśaktyor narāṇāṃ tu bhedāt tatrāvirodhitā |</span>
        <br/>
        <span>na hy anyo darśanasyāsti sambandhād dhetur atra hi ||</span>
        <br/>
      </div>
      <div class="lg">
        <span>evam evendriyais tulyaṃ vyavahāropalambhanam |</span>
        <br/>
        <span>yeṣāṃ syāt te 'vabhotsyante tato 'rthaṃ netare 'ndhavat ||</span>
        <br/>
      </div>
      <div class="lg">
        <span>ādhānavat sakṛś caitat tantreṇopakariṣyati |</span>
        <br/>
        <span>smaraṇaṃ bhetsyate cāsya vahnipraṇayanādivat ||</span>
        <br/>
      </div>
      <div class="lg">
        <span>sarveṣām anabhijñānāṃ pūrvapūrvaprasiddhitaḥ |</span>
        <br/>
        <span>siddhaḥ sambandha ity evaṃ sambandhādir na vidyate ||</span>
        <br/>
      </div>
      <div class="lg">
        <span>pratyuccāraṇanirvṛttir bhāṣya eva nirākṛtā |</span>
        <br/>
        <span>sargādau ca kriyā nāsti, tādṛkkālo hi neṣyate ||</span>
        <br/>
      </div>
      <span class="pb" data-page="461">&lt;pb n="461"&gt;</span>
      <div class="lg">
        <span>yadi tv ādau jagat sṛṣṭvā dharmādharmau sasādhanau |</span>
        <br/>
        <span>yathā śabdārthasambandhān vedān kaś cit pravartayet ||</span>
        <br/>
      </div>
      <div class="lg">
        <span>jagaddhitāya vedasya tathā kiñ cin na duṣyati |</span>
        <br/>
        <span>sarvajñavat tu dussādham ity atraitan na saṃśritam ||</span>
        <br/>
      </div>
      <div class="lg">
        <span>yadā sarvam idaṃ nāsīt kvāvasthā tatra gamyatām |</span>
        <br/>
        <span>prajāpateḥ kva vā sthānaṃ kiṃ rūpaṃ ca pratīyatām ||</span>
        <br/>
      </div>
      <div class="lg">
        <span>jñātā ca kas tadā tasya yo janān bodhayiṣyati |</span>
        <br/>
        <span>upalabdher vinā caitat katham adhyavasīyatām ||</span>
        <br/>
      </div>
      <div class="lg">
        <span>pravṛttiḥ katham ādyā ca jagataḥ sampratīyate |</span>
        <br/>
        <span>śarīrāder vinā cāsya katham icchāpi sarjane ||</span>
        <br/>
      </div>
      <span class="pb" data-page="462">&lt;pb n="462"&gt;</span>
      <div class="lg">
        <span>śarīrādy atha tasya syāt, tasyotpattir na tatkṛtā |</span>
        <br/>
        <span>tadvadanyaprasaṅgo 'pi, nityaṃ yadi tad iṣyate ||</span>
        <br/>
      </div>
      <div class="lg">
        <span>pṛthivyādāv anutpanne kimmayaṃ tatpunarbhavet |</span>
        <br/>
        <span>prāṇināṃ prāyaduḥkhā ca sisṛkṣāsya na yujyate ||</span>
        <br/>
      </div>
      <div class="lg">
        <span>sādhanaṃ cāsya dharmādi tadā kiñ canna vidyate |</span>
        <br/>
        <span>na ca nissādhanaḥ kartā kaś cit sṛjati kiñ cana ||</span>
        <br/>
      </div>
      <div class="lg">
        <span>nādhāreṇa vinā sṛṣṭirūrṇanābher apīṣyate |</span>
        <br/>
        <span>prāṇināṃ bhakṣaṇāc cāpi tasya lālā pravarttate ||</span>
        <br/>
      </div>
      <span class="pb" data-page="463">&lt;pb n="463"&gt;</span>
      <div class="lg">
        <span>abhāvāc cānukampyānāṃ nānukampāsya jāyate |</span>
        <br/>
        <span>sṛjec ca śubham evaikam anukampāprayojitaḥ ||</span>
        <br/>
      </div>
      <div class="lg">
        <span>athāśubhād vinā sṛṣṭiḥ sthitir vā nopapadyate |</span>
        <br/>
        <span>ātmādhīnābhyupāye hi bhavet kiṃ nāma dṛṣkaram ||</span>
        <br/>
      </div>
      <div class="lg">
        <span>tathā cāpekṣamāṇasya svātantryaṃ pratihanyate |</span>
        <br/>
        <span>jagac cāsṛjatas tasya kiṃ nāmeṣṭaṃ na sidhyati ||</span>
        <br/>
      </div>
      <div class="lg">
        <span>prayojanam anuddiśya na mando 'pi pravartate |</span>
        <br/>
        <span>evam eva pravṛttiś cec caitanyenāsya kiṃ bhavet ||</span>
        <br/>
      </div>
      <div class="lg">
        <span>krīḍārthāyāṃ pravṛttau ca vihanyeta kṛtārthatā |</span>
        <br/>
        <span>bahuvyāpāratāyāṃ ca kleśo bahutaro bhavet ||</span>
        <br/>
      </div>
      <div class="lg">
        <span>saṃhārecchāpi caitasya bhaved apratyayāt punaḥ |</span>
        <br/>
        <span>na cakaiś cid asau jñātuṃ kādā cid api śakyate ||</span>
        <br/>
      </div>
      <span class="pb" data-page="464">&lt;pb n="464"&gt;</span>
      <div class="lg">
        <span>svarūpeṇopalabdhe 'pi sraṣṭṛtvaṃ nāvagamyate |</span>
        <br/>
        <span>sṛṣṭyādyāḥ praṇino ye ca budhyantāṃ kiṃ nu te tadā ||</span>
        <br/>
      </div>
      <div class="lg">
        <span>kuto vayam ihotpannāḥ iti tāvan na jānate |</span>
        <br/>
        <span>prāgavasthāṃ ca jagataḥ sraṣṭṛtvaṃ ca prajāpateḥ ||</span>
        <br/>
      </div>
      <div class="lg">
        <span>na ca tadvacanenaiṣāṃ pratipattiḥ suniścitā |</span>
        <br/>
        <span>asṛṣṭvāpi hy asau brūyād ātmaiśvaryaprakāśanāt ||</span>
        <br/>
      </div>
      <div class="lg">
        <span>evaṃ vedo 'pi tatpūrvastatsadbhāvādibodhane |</span>
        <br/>
        <span>sāśaṅko na pramāṇaṃ syāt, nityasya vyāpṛtiḥ kutaḥ ||</span>
        <br/>
      </div>
      <div class="lg">
        <span>yadi prāg apy asau tasmād arthādāsīn na tena saḥ |</span>
        <br/>
        <span>sambaddha iti tasyānyas tadartho 'nyaprarocanā ||</span>
        <br/>
      </div>
      <span class="pb" data-page="465">&lt;pb n="465"&gt;</span>
      <div class="lg">
        <span>stutivākyakṛtaś caiṣa janānāṃ mativibhramaḥ |</span>
        <br/>
        <span>paurvāparyāparāmṛṣṭaḥ śabdo 'nyāṃ kurute matim ||</span>
        <br/>
      </div>
      <div class="lg">
        <span>upākhyānādirūpeṇa vṛttir vedavad eva naḥ |</span>
        <br/>
        <span>dharmādau bhāratādīnāṃ bhrāntis tebhyo 'py ato bhavet ||</span>
        <br/>
      </div>
      <div class="lg">
        <span>ākhyānānupayogitvāt teṣu sarveṣu vidyate |</span>
        <br/>
        <span>stutinindāśrayaḥ kaś cid vedas tac codito 'pi vā ||</span>
        <br/>
      </div>
      <div class="lg">
        <span>vedasyādipravṛttau ca nākṛtatvamatir bhavet |</span>
        <br/>
        <span>pralayeṣu sthitiś cāsya sāśaṅkā syāt prajāpatau ||</span>
        <br/>
      </div>
      <span class="pb" data-page="466">&lt;pb n="466"&gt;</span>
      <div class="lg">
        <span>kartṛsargavināśānām athānāditvakalpanā |</span>
        <br/>
        <span>saivaṃ yuktāyathedānīṃ bhūtānāṃ dṛśyate kramāt ||</span>
        <br/>
      </div>
      <div class="lg">
        <span>pralaye 'pi pramāṇaṃ naḥ sarvocchedātmake na hi |</span>
        <br/>
        <span>na ca prayojanaṃ tena syāt prajāpatikarmaṇā ||</span>
        <br/>
      </div>
      <div class="lg">
        <span>na ca karmavatāṃ yuktā sthitis tadbhogavarjitā |</span>
        <br/>
        <span>karmāntaraniruddhaṃ hi phalaṃ na syāt kriyāntarāt ||</span>
        <br/>
      </div>
      <div class="lg">
        <span>sarveṣāṃ tu phalāpetaṃ na sthānam upapadyate |</span>
        <br/>
        <span>na cāpy anupabhogo 'sau kasya cit karmaṇaḥ phalam ||</span>
        <br/>
      </div>
      <div class="lg">
        <span>aśeṣakarmanāśe vā punaḥ sṛṣṭir na yujyate |</span>
        <br/>
        <span>karmāṇāṃ vāpy abhivyaktau kiṃ nimittaṃ tadā bhavet ||</span>
        <br/>
      </div>
      <span class="pb" data-page="467">&lt;pb n="467"&gt;</span>
      <div class="lg">
        <span>īśvarecchā yadīṣyeta, saiva syāl lokakāraṇam |</span>
        <br/>
        <span>īśvarecchāvaśitve hi niṣphalā karmakalpanā ||</span>
        <br/>
      </div>
      <div class="lg">
        <span>na cānimittayā yuktam utpattuṃ hīśvarecchayā |</span>
        <br/>
        <span>yad vā tasyā nimittaṃ yat tad bhūtānāṃ bhaviṣyati ||</span>
        <br/>
      </div>
      <div class="lg">
        <span>sanniveśaviśiṣṭānām utpattiṃ yo gṛhādivat |</span>
        <br/>
        <span>sādhayec cetanādhiṣṭhāṃ dehānāṃ tasya cottaram ||</span>
        <br/>
      </div>
      <div class="lg">
        <span>kasya cid dhetumātratvaṃ yady adhiṣṭhātṛteṣyate |</span>
        <br/>
        <span>karmabhiḥ sarvajīvānāṃ tatsiddheḥ siddhasādhanam ||</span>
        <br/>
      </div>
      <span class="pb" data-page="468">&lt;pb n="468"&gt;</span>
      <div class="lg">
        <span>icchāpūrvakapakṣe 'pi, tatpūrvatvena karmaṇām |</span>
        <br/>
        <span>icchānantarasiddhis tu dṛṣṭānte 'pi na vidyate ||</span>
        <br/>
      </div>
      <div class="lg">
        <span>anekāntaś ca hetus te taccharīrādinā bhavet |</span>
        <br/>
        <span>utpattimāṃś ca taddeho dehatvād asmadādivat ||</span>
        <br/>
      </div>
      <div class="lg">
        <span>atha tasyāpy adhiṣṭhānaṃ tenaivety avipakṣatā |</span>
        <br/>
        <span>aśarīro hy adhiṣṭhātā nātmā muktātmavad bhavet ||</span>
        <br/>
      </div>
      <span class="pb" data-page="469">&lt;pb n="469"&gt;</span>
      <div class="lg">
        <span>kumbhakārādyadhiṣṭhānaṃ ghaṭādau yadi ceṣyate |</span>
        <br/>
        <span>neśvarādhiṣṭhitatvaṃ syād, asti cet sādhyahīnatā ||</span>
        <br/>
      </div>
      <div class="lg">
        <span>yathāsiddhe ca dṛṣṭānte bhaved dhetor viruddhatā |</span>
        <br/>
        <span>anīśvaravināśyādikartṛmattvaṃ prasajyate ||</span>
        <br/>
      </div>
      <div class="lg">
        <span>kulālavac ca naitasya vyāpāro yadi kalpate |</span>
        <br/>
        <span>acetanaḥ kathaṃ bhāvas tadicchām anurudhyate ||</span>
        <br/>
      </div>
      <div class="lg">
        <span>tasmān na paramāṇvāder ārambhaḥ syāt tadicchayā |</span>
        <br/>
        <span>puruṣasya ca śuddhasya nāśuddhā vikṛtir bhavet ||</span>
        <br/>
      </div>
      <span class="pb" data-page="470">&lt;pb n="470"&gt;</span>
      <div class="lg">
        <span>svādhīnatvāc ca dharmādes tena kleśo na yujyate |</span>
        <br/>
        <span>tadvaśena pravṛttau vā vyatirekaḥ prasajyate ||</span>
        <br/>
      </div>
      <div class="lg">
        <span>svayaṃ ca śuddharūpatvād asattvāc cānyavastunaḥ |</span>
        <br/>
        <span>svapnādivadavidyāyāḥ pravṛttis tasya kiṃ kṛtā ||</span>
        <br/>
      </div>
      <div class="lg">
        <span>anyenopaplave 'bhīṣṭe dvaitavādaḥ prasajyate |</span>
        <br/>
        <span>svābhāvikīm avidyāṃ tu nocchettuṃ kaś cid arhati ||</span>
        <br/>
      </div>
      <div class="lg">
        <span>vilakṣaṇopapāte hi naśyet svābhāvikī kva cit |</span>
        <br/>
        <span>na tv ekātmābhyupāyānāṃ hetur asti vilakṣaṇaḥ ||</span>
        <br/>
      </div>
      <span class="pb" data-page="471">&lt;pb n="471"&gt;</span>
      <div class="lg">
        <span>pumānakartā yeṣāṃ tu teṣām api guṇaiḥ kriyā |</span>
        <br/>
        <span>katham ādau bhavet, tatra karma tāvan na vidyate ||</span>
        <br/>
      </div>
      <div class="lg">
        <span>mithyājñānaṃ na trāsti rāgadveṣādayo 'pi vā |</span>
        <br/>
        <span>manovṛttir hi sarveṣāṃ na cotpannaṃ tadā manaḥ ||</span>
        <br/>
      </div>
      <div class="lg">
        <span>karmaṇāṃ śaktyavasthānāṃ yair uktā bandhahetutā |</span>
        <br/>
        <span>sā na yuktā na kāryaṃ hi śaktisthāt kāraṇād bhavet ||</span>
        <br/>
      </div>
      <div class="lg">
        <span>dadhiśaktir na hi kṣīre dādhikārambham arhati |</span>
        <br/>
        <span>dadhyārambhasya sā hetus tato 'nyā dādhikasya tu ||</span>
        <br/>
      </div>
      <span class="pb" data-page="472">&lt;pb n="472"&gt;</span>
      <div class="lg">
        <span>kāraṇāc chaktyavasthāc ca yadi kāryaṃ prajāyate |</span>
        <br/>
        <span>bandhaḥ punaḥ prasajyeta phale datte 'pi karmaṇā ||</span>
        <br/>
      </div>
      <div class="lg">
        <span>śaktyavasthatvam eveṣṭaṃ vināśe 'pi hi karmaṇām |</span>
        <br/>
        <span>prāk cāpi śaktisadbhāvād anuṣṭhānaṃ vṛthā bhavet ||</span>
        <br/>
      </div>
      <div class="lg">
        <span>śaktyavasthaṃ ca rāgādi kiṃ neṣṭaṃ bandhakāraṇam |</span>
        <br/>
        <span>karmādattaphalatvāc cet, nāvyaktim api tad vrajet ||</span>
        <br/>
      </div>
      <div class="lg">
        <span>tacchaktyaprayogitvān na jñānaṃ mokṣakāraṇam |</span>
        <br/>
        <span>karmaśaktyā na hi jñānaṃ virodham upagacchati ||</span>
        <br/>
      </div>
      <div class="lg">
        <span>yady apy ajñānajanyatvaṃ karmaṇām avagamyate |</span>
        <br/>
        <span>rāgādivat tathāpy eṣāṃ na jñānena nirākriyā ||</span>
        <br/>
      </div>
      <span class="pb" data-page="473">&lt;pb n="473"&gt;</span>
      <div class="lg">
        <span>karmakṣayo hi vijñānād ity etac cāpramāṇavat |</span>
        <br/>
        <span>phalasyālpasya vā dānaṃ rājaputrāparādhavat ||</span>
        <br/>
      </div>
      <div class="lg">
        <span>adyatve 'pi hi śaktisthaṃ yadi syāt karmakāraṇam |</span>
        <br/>
        <span>tataḥ pradhānakāle 'pi yujyate kāraṇābhidhā ||</span>
        <br/>
      </div>
      <div class="lg">
        <span>manovṛttir idānīṃ tu hetur nāsti ca sā tadā |</span>
        <br/>
        <span>manasāṃ saṅkarāc cāpi tadā syāt karmasaṅkaraḥ ||</span>
        <br/>
      </div>
      <div class="lg">
        <span>gasmān naiṣo 'dhikārākhyo bandhahetuḥ prakalpate |</span>
        <br/>
        <span>yogyatve 'py adhikārākhye viprayogo na yujyate ||</span>
        <br/>
      </div>
      <span class="pb" data-page="474">&lt;pb n="474"&gt;</span>
      <div class="lg">
        <span>caitanyaṃ yogyatā puṃsaḥ prakṛtes tadanātmatā |</span>
        <br/>
        <span>bhoktṛbhogyatvayos te ca na tābhyām apagacchataḥ ||</span>
        <br/>
      </div>
      <div class="lg">
        <span>utpattau karmaṇāṃ ceṣṭam ajñānaṃ kāraṇaṃ yadi |</span>
        <br/>
        <span>tannāśāt syād anutpattis teṣāṃ na phalavarjanam ||</span>
        <br/>
      </div>
      <div class="lg">
        <span>jñānaṃ mokṣanimittaṃ ca gamyate nendriyādinā |</span>
        <br/>
        <span>na ca sāṅkhyādivijñānān mokṣo vedena codyate ||</span>
        <br/>
      </div>
      <div class="lg">
        <span>ātmā jñātavya ity etanmokṣārthaṃ na ca coditam |</span>
        <br/>
        <span>karmapravṛttihetutvam ātmajñānasya lakṣyate ||</span>
        <br/>
      </div>
      <span class="pb" data-page="475">&lt;pb n="475"&gt;</span>
      <div class="lg">
        <span>vijñāte cāsya pārārthye yāpi nāma phalaśrutiḥ |</span>
        <br/>
        <span>sārthavādo bhaved eva na svargādeḥ phalāntaram ||</span>
        <br/>
      </div>
      <div class="lg">
        <span>sukhopabhogarūpaś ca yadi mokṣaḥ prakalpyate |</span>
        <br/>
        <span>svarga eva bhaved eṣa paryāyeṇa, kṣayo ca saḥ ||</span>
        <br/>
      </div>
      <div class="lg">
        <span>na hi kāraṇavat kiñ cid akṣayitvena gamyate |</span>
        <br/>
        <span>tasmāt karmakṣayād eva hetvabhāve na mucyate ||</span>
        <br/>
      </div>
      <div class="lg">
        <span>na hy abhāvātmakaṃ muktvā mokṣanityatvakāraṇam |</span>
        <br/>
        <span>na ca kriyāyāḥ kasyāś cid abhāvaḥ phalam iṣyate ||</span>
        <br/>
      </div>
      <div class="lg">
        <span>tatra jñātātmatattvānāṃ bhogāt pūrvakriyākṣaye |</span>
        <br/>
        <span>uttarapracayāsattvād deho notpadyate punaḥ ||</span>
        <br/>
      </div>
      <span class="pb" data-page="476">&lt;pb n="476"&gt;</span>
      <div class="lg">
        <span>karmajanyopabhogārthaṃ śarīraṃ na pravartate |</span>
        <br/>
        <span>tadabhāve na kaś cid dhi hetus tatrāvatiṣṭhate ||</span>
        <br/>
      </div>
      <div class="lg">
        <span>mokṣārthī na pravarteta tatra kāmyaniṣiddhyoḥ |</span>
        <br/>
        <span>nityanaimittike kuryāt pratyavāyajihāsayā ||</span>
        <br/>
      </div>
      <div class="lg">
        <span>prārthyamānaṃ phalaṃ jñātaṃ na cānicchor bhaviṣyati |</span>
        <br/>
        <span>ātmajñe caitad astīti tajjñānam upayujyate ||</span>
        <br/>
      </div>
      <span class="pb" data-page="477">&lt;pb n="477"&gt;</span>
      <div class="lg">
        <span>sargapralayavijñānaṃ samastajagadāśrayam |</span>
        <br/>
        <span>svaśarīravidāṃ puṃsāṃ nādhikyenopayujyate ||</span>
        <br/>
      </div>
      <div class="lg">
        <span>tasmād adyavad evātra sargapralayakalpanā |</span>
        <br/>
        <span>samastakṣayajanmabhyāṃ na sidhyatyapramāṇikā ||</span>
        <br/>
      </div>
      <div class="lg">
        <span>sarvajñavanniṣedhyā ca sraṣṭuḥ sadbhāvakalpanā |</span>
        <br/>
        <span>na ca dharmādṛte tasya bhavel lokād viśiṣṭhatā ||</span>
        <br/>
      </div>
      <div class="lg">
        <span>na cānanuṣṭhito dharmo nānuṣṭhānam ṛte mateḥ |</span>
        <br/>
        <span>na ca vedādṛte sā syād vedo na ca padādibhiḥ ||</span>
        <br/>
      </div>
      <div class="lg">
        <span>tasmāt prāg api sarve 'mī sraṣṭurāsan padādayaḥ |</span>
        <br/>
        <span>syāt tatpūrvakatā cāsya caitanyād asmadādivat ||</span>
        <br/>
      </div>
      <span class="pb" data-page="478">&lt;pb n="478"&gt;</span>
      <div class="lg">
        <span>evaṃ ye yuktibhiḥ prāhus teṣāṃ durlabham uttaram |</span>
        <br/>
        <span>aneṣyo vyavahāro 'yam anādir vedavādibhiḥ ||</span>
        <br/>
      </div>
      <div class="lg">
        <span>pratyakṣādāv upakṣīṇe yo 'numānena ḍitthavat |</span>
        <br/>
        <span>sambandhitvān niyoktāraṃ gavādāv api kalpayet ||</span>
        <br/>
      </div>
      <div class="lg">
        <span>gavādiśabdasambandhaṃ sarvo 'nyasmāt prapadyate |</span>
        <br/>
        <span>madvat tadvyavahāritvāt tasyaitat pratisādhanam ||</span>
        <br/>
      </div>
      <div class="lg">
        <span>devadattādiśabde 'pi prasaktaivam anāditā |</span>
        <br/>
        <span>sambandhasya, balīyastvād dṛṣṭabādhān nivartate ||</span>
        <br/>
      </div>
      <div class="lg">
        <span>tatrāpi śaktinityatvam, niyogasya tv anityatā |</span>
        <br/>
        <span>tadgatāc cāpy anityatvāc chaktau bhrāntiḥ pravartate ||</span>
        <br/>
      </div>
      <div class="lg">
        <span>gavādiṣu tu na bhrāntir niyogānāditā yataḥ |</span>
        <br/>
        <span>yo yo gṛhītaḥ sarvasmāt pūrvaṃ sambandhadarśanāt ||</span>
        <br/>
      </div>
      <div class="lg">
        <span>siddhaḥ sambandha ity evaṃ sambandhādir na vidyate |</span>
        <br/>
        <span>yadā cāptapraṇītatvāc chabdo 'rthaṃ pratipādayet ||</span>
        <br/>
      </div>
      <div class="lg">
        <span>na svaśaktyā tadāptatvaṃ mitau na smaryate katham |</span>
        <br/>
        <span>yathā bauddhādayo yāvad buddhādyuktaṃ na jānate ||</span>
        <br/>
      </div>
      <span class="pb" data-page="479">&lt;pb n="479"&gt;</span>
      <div class="lg">
        <span>na tāvat pratipadyante bodhe vākyena saty api |</span>
        <br/>
        <span>samaye kathyamāne 'nyair asmaranto 'pi pāṇinim ||</span>
        <br/>
      </div>
      <div class="lg">
        <span>ādaicaḥ pratipadyante vṛddhiṃ kartuṃ smṛtir vṛthā |</span>
        <br/>
        <span>sūtrasthaḥ pāṇinis tatra svasaṃjñāṃ pratipādayet ||</span>
        <br/>
      </div>
      <div class="lg">
        <span>gauḥ sāsnādimatīty evaṃ vākyaṃ tv atra na vidyate |</span>
        <br/>
        <span>asambandhāc ca sarveṣām evaṃ kartum asambhavaḥ ||</span>
        <br/>
      </div>
      <div class="lg">
        <span>tasmān na pratipattiḥ syāt kathañ cit kartṛvarjitā |</span>
        <br/>
        <span>dṛṣārthavyavahāratvād vṛddhyādau sambhaved api ||</span>
        <br/>
      </div>
      <span class="pb" data-page="480">&lt;pb n="480"&gt;</span>
      <div class="lg">
        <span>dharmāya niyamo 'trāpi na vinā pāṇiner bhavet |</span>
        <br/>
        <span>ākārānugamo yo hi vṛddhyā syād āśvalāyane ||</span>
        <br/>
      </div>
      <div class="lg">
        <span>nāsāv apāṇinīyatve sādhur ity avagamyate |</span>
        <br/>
        <span>dṛṣṭe bhavatu mā vā bhūt kartṛsampratipannatā ||</span>
        <br/>
      </div>
      <div class="lg">
        <span>vaidido vyavahāras tu na kartṛsmaraṇād ṛte |</span>
        <br/>
        <span>burgeṣu gavi gośabdaprayogo gamyate katham ||</span>
        <br/>
      </div>
      <div class="lg">
        <span>gatvā cet kena cid dṛṣṭaḥ, sambanddhā kiṃ na gacchati |</span>
        <br/>
        <span>īśvaratvād agatiś cāsya na kva cit pratibadhyate ||</span>
        <br/>
      </div>
      <div class="lg">
        <span>bahūnāṃ kāryataś cāpi saṅgānaṃ kena vāryate |</span>
        <br/>
        <span>ekatra kathitaṃ cāpi lokenānyatra nīyate ||</span>
        <br/>
      </div>
      <span class="pb" data-page="481">&lt;pb n="481"&gt;</span>
      <div class="lg">
        <span>vṛddhyādiva, ato vyākhyā dvitīyaivātra śobhanā |</span>
        <br/>
        <span>kāṃś cit prasiddhasambandhān abhyupetya vaded yadi ||</span>
        <br/>
      </div>
      <div class="lg">
        <span>sambandhakaraṇam, tatra ke siddhā iti durvadam |</span>
        <br/>
        <span>na tāvad anya evāsan śabdā iti hi yuktimat ||</span>
        <br/>
      </div>
      <div class="lg">
        <span>viśeṣo 'dyatanānāṃ ca gavādīnāṃ na dṛśyate |</span>
        <br/>
        <span>śabdārthānāditāṃ muktvā sambandhānādikāraṇam ||</span>
        <br/>
      </div>
      <div class="lg">
        <span>na syād anyad, ato vede sambandhādir na vidyate |</span>
        <br/>
        <span>upāyarahitatvena sambandhakaraṇānumā ||</span>
        <br/>
      </div>
      <div class="lg">
        <span>anākhyānānumānaṃ tu dṛṣṭenaiva viruddhyate |</span>
        <br/>
        <span>buddhānāṃ dṛśyamānā ca pratipattiḥ punaḥ punaḥ ||</span>
        <br/>
      </div>
      <span class="pb" data-page="482">&lt;pb n="482"&gt;</span>
      <div class="lg">
        <span>upāya iti taddhānirasiddhāvagatiṃ prati |</span>
        <br/>
        <span>hastasaṃjñādyupāyo hi siddho nādyakriyāsu naḥ ||</span>
        <br/>
      </div>
      <div class="lg">
        <span>na hy asau jñātasāmarthyo vinānyair vyavahartṛbhiḥ |</span>
        <br/>
        <span>śabdavṛddhābhidheyāṃś ca pratyakṣeṇātra paśyati ||</span>
        <br/>
      </div>
      <div class="lg">
        <span>śrotuś ca pratipannatvam anumānena ceṣṭayā |</span>
        <br/>
        <span>anyathā 'nupapattyā ca buddhyec chaktiṃ dvayāśritām |</span>
        <br/>
        <span>arthāpattyāvabuddhyante sambandhaṃ tripramāṇakam ||</span>
        <br/>
      </div>
      <span class="pb" data-page="483">&lt;pb n="483"&gt;</span>
      <div class="lg">
        <span>citrādiniṣphalatve 'pi yaduktaṃ sādhanadvayam |</span>
        <br/>
        <span>tatra hetor asiddhatvam ānantaryaṃ hy acoditam ||</span>
        <br/>
      </div>
      <div class="lg">
        <span>ānantaryaśrutiś cātra sāmārthyād api neṣyate |</span>
        <br/>
        <span>nāviśeṣā phalotpattiḥ karmaṇā nopapadyate ||</span>
        <br/>
      </div>
      <div class="lg">
        <span>karmaṇāṃ cāpi vaicitryād deśakālādyapekṣaṇāt |</span>
        <br/>
        <span>kasya cic cārddhabhuktatvāt karmānyat pratibadhyate ||</span>
        <br/>
      </div>
      <div class="lg">
        <span>tenānantaryaniṣpattiḥ phalasyehāpramāṇikā |</span>
        <br/>
        <span>pratyakṣādivisaṃvādo na śabde doṣamāsajet ||</span>
        <br/>
      </div>
      <div class="lg">
        <span>ānantaryavisaṃvādo nāviśeṣapravartinīm |</span>
        <br/>
        <span>codanāṃ bādhituṃ śaktaḥ sphuṭād viṣayabhedataḥ ||</span>
        <br/>
      </div>
      <span class="pb" data-page="484">&lt;pb n="484"&gt;</span>
      <div class="lg">
        <span>yā tu mardanasādharmyād ānantaryā 'numā kṛtā |</span>
        <br/>
        <span>bādhyate 'nupalabdhyāsau samānaviṣayā yataḥ ||</span>
        <br/>
      </div>
      <div class="lg">
        <span>dṛṣṭārthasyāpi sevāder āyātam api satphalam |</span>
        <br/>
        <span>utpadyate cireṇaiva pratibandhena kena cit ||</span>
        <br/>
      </div>
      <div class="lg">
        <span>uptamātre na hi vrīhau phalam utpadyate kva cit |</span>
        <br/>
        <span>athāṅkuro 'pi tatra syāt, svargo 'py astīti gamyatām ||</span>
        <br/>
      </div>
      <div class="lg">
        <span>sthūlībhūtaś cireṇaiṣa bhogyatvaṃ pratipadyate |</span>
        <br/>
        <span>sarvasyotpadyamānasya kramaḥ svābhāvikaḥ sthitaḥ ||</span>
        <br/>
      </div>
      <div class="lg">
        <span>anantaraphalatvaṃ tu citrāder yadi sādhyate |</span>
        <br/>
        <span>tataḥ syāt siddhasādhyatvam anyadā na phalaṃ bhavet ||</span>
        <br/>
      </div>
      <div class="lg">
        <span>vyabhicārāc ca sevādeḥ paśvādeḥ sādhanāntaram |</span>
        <br/>
        <span>kim apy adṛṣṭam asty eva tatrānyanniṣpramāṇakam ||</span>
        <br/>
      </div>
      <span class="pb" data-page="485">&lt;pb n="485"&gt;</span>
      <div class="lg">
        <span>īśvarecchādhikārādiśabdaliṅgādivarjanāt |</span>
        <br/>
        <span>kṛtaṃ kadā cic citrādiśabdena tv avagamyate ||</span>
        <br/>
      </div>
      <div class="lg">
        <span>nirnimittā na cotpattiḥ, na hi sarvāpramāṇatā |</span>
        <br/>
        <span>bodhayan na ca śabdo 'tra prāmāṇyād ativarttate ||</span>
        <br/>
      </div>
      <div class="lg">
        <span>yeṣāṃ tv iha phalāny eva citrādīnīti kalpanā |</span>
        <br/>
        <span>nirnimittaṃ phalaṃ teṣāṃ syād ihākṛtakarmaṇām ||</span>
        <br/>
      </div>
      <div class="lg">
        <span>citrādīnāṃ phalaṃ tāvat kṣīṇaṃ tatraiva janmani |</span>
        <br/>
        <span>na ca svargaphalasyeha kaś cid aṃśo 'nuvartate ||</span>
        <br/>
      </div>
      <div class="lg">
        <span>naiva hy anyaphalaṃ karma sādhayen naḥ phalāntaram |</span>
        <br/>
        <span>gautamīye 'pi taccheṣas tasmāc citrādyapekṣayā ||</span>
        <br/>
      </div>
      <span class="pb" data-page="486">&lt;pb n="486"&gt;</span>
      <div class="lg">
        <span>svābhāvikatve siddhe ca karmānantarabhāvy api |</span>
        <br/>
        <span>phalaṃ kriyānimittatvaṃ na kathañ cit prapadyate ||</span>
        <br/>
      </div>
      <div class="lg">
        <span>tatra mlecchādivat sarve karmākṛtvāpi vaidikam |</span>
        <br/>
        <span>palaṃ labhanta ity evaṃ naṣṭā vedapramāṇatā ||</span>
        <br/>
      </div>
      <div class="lg">
        <span>anantaraṃ niyogena paśvādi ca bhaved yadi |</span>
        <br/>
        <span>pratyakṣaphalataiva syāt trivṛtpānavirekavat ||</span>
        <br/>
      </div>
      <div class="lg">
        <span>janmāntarānubhūtaṃ ca na smaryata itīdṛśam |</span>
        <br/>
        <span>na bhāṣyaṃ na ca sūtraṃ syād aprāpte śāstram arthavat ||</span>
        <br/>
      </div>
      <div class="lg">
        <span>tasmāt kālāviśeṣeṇa codanārtho yathā sthitaḥ |</span>
        <br/>
        <span>sa tathaivānugantavyo nādhiko niṣpramāṇakaḥ ||</span>
        <br/>
      </div>
      <div class="lg">
        <span>sarveṣāṃ karmavaiguṇyāt phalābhāvaṃ vadanti ye |</span>
        <br/>
        <span>ānantaryam upetyaiva te svābhāvikavādinaḥ ||</span>
        <br/>
      </div>
      <div class="lg">
        <span>svargasyāmuṣmikatvaṃ tu ṣaṣṭhādye sthāpayiṣyate |</span>
        <br/>
        <span>paśvāder niyamābhāvo yogasiddhir itīha tu ||</span>
        <br/>
      </div>
      <span class="pb" data-page="487">&lt;pb n="487"&gt;</span>
      <div class="lg">
        <span>yadā kadā cid bhavad etad iṣyate phalaṃ hi paśvādi na sāmparāyikam |</span>
        <br/>
        <span>tathā sthitasyaiva hi tasya sādhanaṃ vidhīyate yo 'pi bhṛśaṃ tvarānvitaḥ ||</span>
        <br/>
      </div>
      <div class="lg">
        <span>sādhāraṇaṃ yat tu palaṃ bahūnāṃ svabhāvatas tādṛśaṃ eva ceṣṭam |</span>
        <br/>
        <span>sarvasya vā ''san na tayaiva kāmyaṃ vṛṣṭyādi tac caihikam eva yuktam ||</span>
        <br/>
      </div>
      <div class="lg">
        <span>kamipadam aviśiṣṭaṃ yady api śrūyate vā bhavati phalaviśeṣī nānyathā kāmyate hi |</span>
        <br/>
        <span>phalati yadi ni sarva tat kadā cit tadaiva dhruvam aparam abhuktaṃ karma śāstrīyamās te ||</span>
        <br/>
      </div>
      <span class="pb" data-page="488">&lt;pb n="488"&gt;</span>
      <div class="lg">
        <span>sākṣād yady api sambandho nātmano yajñasādhanaiḥ |</span>
        <br/>
        <span>tathāpi lakṣaṇāvṛttyā śarīradvārako bhavet ||</span>
        <br/>
      </div>
      <div class="lg">
        <span>pratyakṣatvaṃ ca dehasthaṃ bhāktam ātmani kalpitam |</span>
        <br/>
        <span>ātmanaḥ svargayānaṃ vā śarīrasyopacaryyate ||</span>
        <br/>
      </div>
      <div class="lg">
        <span>nairātmyenātra cākṣiptāḥ sarvā eva hi codanāḥ |</span>
        <br/>
        <span>sādhyasādhanasambandhas tadukto na hi siddhyati ||</span>
        <br/>
      </div>
      <span class="pb" data-page="489">&lt;pb n="489"&gt;</span>
      <div class="lg">
        <span>tā hi kartuḥ phalenāhuḥ sambandhaṃ kvāpi janmani |</span>
        <br/>
        <span>na ca vijñānamātratve bhoktṛkartṛtvasambhavaḥ ||</span>
        <br/>
      </div>
      <div class="lg">
        <span>śarīravinipātāc ca paraṃ nānyad yadeṣyate |</span>
        <br/>
        <span>adattaphalaiṣṭyādau tadā tadvacanaṃ mṛṣā ||</span>
        <br/>
      </div>
      <div class="lg">
        <span>tasmād vedapramāṇārtham ātmātra pratipādyate |</span>
        <br/>
        <span>yady api prakṛtaṃ vākyaṃ vyākhyāyetārthavādataḥ ||</span>
        <br/>
      </div>
      <div class="lg">
        <span>śarīrendriyabuddhibhyo vyatiriktatvam ātmanaḥ |</span>
        <br/>
        <span>nityatvaṃ ceṣyate, śeṣaṃ śarīrādi vinaśyate ||</span>
        <br/>
      </div>
      <div class="lg">
        <span>nityaḥ kartṛtvabhoktṛtve pratipanno 'pi san yadā |</span>
        <br/>
        <span>na karmaphalasambandhaṃ bhogakāle 'vabudhyate ||</span>
        <br/>
      </div>
      <div class="lg">
        <span>mayā yat tu kṛtaṃ karma tasyedaṃ bhujyate phalam |</span>
        <br/>
        <span>śubhāśubhaṃ mayaiveti tadā ko 'sya raso bhavet ||</span>
        <br/>
      </div>
      <span class="pb" data-page="490">&lt;pb n="490"&gt;</span>
      <div class="lg">
        <span>aprāmṛśyamāne hi svakarmapratyaye phale |</span>
        <br/>
        <span>na viśeṣo bhavet kaś cit svaparātmopabhogayoḥ ||</span>
        <br/>
      </div>
      <div class="lg">
        <span>kurvann apy aśubhaṃ karma tenaivaṃ cintayen naraḥ |</span>
        <br/>
        <span>na smariṣyāmi bhoge 'ham iti naitad vivarjayet ||</span>
        <br/>
      </div>
      <div class="lg">
        <span>tatra nityatvapakṣe 'pi kṛtanāśākṛtāgamau |</span>
        <br/>
        <span>phalatas tulyarūpau ced vṛthā tatpratipādanam ||</span>
        <br/>
      </div>
      <div class="lg">
        <span>naiṣa doṣaḥ, na bhoge hi smṛtir na upayujyate |</span>
        <br/>
        <span>na pravṛtir nivṛttir vā bhogakāle smṛter bhavet ||</span>
        <br/>
      </div>
      <div class="lg">
        <span>tadaṅgaṃ yaḥ parāmarśas tadastitvaṃ ca mṛgyate |</span>
        <br/>
        <span>prāk pravṛttes tu so 'sty eva viduṣāṃ śāstrataḥ sphuṭaḥ ||</span>
        <br/>
      </div>
      <div class="lg">
        <span>paścād api ca śāstrajñā vimṛśanty eva ke cana |</span>
        <br/>
        <span>teṣām evādhikāraś ca mā bhūd aviduṣāṃ tu saḥ ||</span>
        <br/>
      </div>
      <div class="lg">
        <span>parāmarśaś ca sarvatra nāsti sarvapramāṇakaḥ |</span>
        <br/>
        <span>na cānyenāparāmṛṣṭe syād anyasyāpramāṇatā ||</span>
        <br/>
      </div>
      <span class="pb" data-page="491">&lt;pb n="491"&gt;</span>
      <div class="lg">
        <span>nāvabudhyeta yas tv evaṃ mamāsmāt karmaṇaḥ phalam |</span>
        <br/>
        <span>bhaviṣyatīty avidvattvād daivād evātra na kriyā ||</span>
        <br/>
      </div>
      <div class="lg">
        <span>aparāmṛśyamāne 'pi svāpakāle sukhāśraye |</span>
        <br/>
        <span>sambhoge mṛduśayyādau prākpravṛttiś ca dṛśyate ||</span>
        <br/>
      </div>
      <div class="lg">
        <span>bhogakāle 'nusandadhyāt phalaṃ yadi tu kaś cana |</span>
        <br/>
        <span>rathādikarmavad yāge śāstraṃ syād aprakalpakam ||</span>
        <br/>
      </div>
      <div class="lg">
        <span>tava nityavibhutvābhyām ātmāno niṣkriyā yadi |</span>
        <br/>
        <span>sukhaduḥkhāvikāryāś ca kīdṛśo kartṛbhoktṛtā ||</span>
        <br/>
      </div>
      <div class="lg">
        <span>atha kartṛtvavelāyāṃ duḥkhādeś cāpi janmani |</span>
        <br/>
        <span>prāgrūpād anyathātvaṃ syān nityatāsya virudhyate ||</span>
        <br/>
      </div>
      <span class="pb" data-page="492">&lt;pb n="492"&gt;</span>
      <div class="lg">
        <span>nānityaśabdavācyatvam ātmano vinivāryate |</span>
        <br/>
        <span>vikriyāmātravācitve na hy ucchedo 'sya tāvatā ||</span>
        <br/>
      </div>
      <div class="lg">
        <span>syātām atyantanāśe 'sya kṛtanāśākṛtāgamau |</span>
        <br/>
        <span>na tv avasthāntaraprāptau loke bālayuvādivat ||</span>
        <br/>
      </div>
      <div class="lg">
        <span>avasthāntarabhāvyetat phalaṃ mama śubhāśubham |</span>
        <br/>
        <span>iti jñātvānutiṣṭhaṃś ca vijahac ceṣṭate janaḥ ||</span>
        <br/>
      </div>
      <div class="lg">
        <span>anavasthāntaraprāptir dṛśyate na ca kasya cit |</span>
        <br/>
        <span>anucchedāt tu nānyatvaṃ bhoktur loko 'vagacchati ||</span>
        <br/>
      </div>
      <div class="lg">
        <span>sukhaduḥkhādyavasthāś ca gacchann api naro mama |</span>
        <br/>
        <span>caitanyadravyasattādirūpaṃ naiva vimuñcati ||</span>
        <br/>
      </div>
      <div class="lg">
        <span>duḥkhinaḥ sukhyavasthāyāṃ naśyeyuḥ sarva eva te |</span>
        <br/>
        <span>duḥkhitvaṃ cānuvarteta vināśe vikriyātmake ||</span>
        <br/>
      </div>
      <div class="lg">
        <span>tasmād ubhayahānena vyāvṛttyanugamātmakaḥ |</span>
        <br/>
        <span>puruṣo 'bhyupagantavyaḥ kuṇḍalādiṣu svarṇatvat ||</span>
        <br/>
      </div>
      <span class="pb" data-page="493">&lt;pb n="493"&gt;</span>
      <div class="lg">
        <span>na ca kartṛtvabhoktṛtve puṃso 'vasthāsam āśrite |</span>
        <br/>
        <span>tenāvasthāvatas tattvāt karttaivāpnoti tatphalam ||</span>
        <br/>
      </div>
      <div class="lg">
        <span>na cāvasthāntarotpāde pūrvātyantaṃ vinaśyati |</span>
        <br/>
        <span>uttarānuguṇatvāt tu sāmānyātmani līyate ||</span>
        <br/>
      </div>
      <div class="lg">
        <span>svarūpeṇa hy avasthānām anyonyasya virodhitā |</span>
        <br/>
        <span>aviruddhas tu sarvāsu sāmānyātmā pravartate ||</span>
        <br/>
      </div>
      <div class="lg">
        <span>nairātmyavādapakṣe tu pūrvam evāvabudhyate |</span>
        <br/>
        <span>madvināśāt phalaṃ nasyānmatto 'nyasyātha vā bhavet ||</span>
        <br/>
      </div>
      <div class="lg">
        <span>iti naiva pravṛttiḥ syān na ca vedapramāṇatā |</span>
        <br/>
        <span>janmānare 'bhyupete 'pi jñānamātrātmavādinām ||</span>
        <br/>
      </div>
      <div class="lg">
        <span>jñānānāṃ kṣaṇikatvād dhi kartṛbhoktranyatā bhavet |</span>
        <br/>
        <span>niṣkriyatvāvibhutvābhyāṃ na ca dehāntarāśritiḥ ||</span>
        <br/>
      </div>
      <span class="pb" data-page="494">&lt;pb n="494"&gt;</span>
      <div class="lg">
        <span>kartā ya eva santāno nanu bhoktā sa eva naḥ |</span>
        <br/>
        <span>vijñānakṣaṇabhedas tu tvadavasthāntaraiḥ samaḥ ||</span>
        <br/>
      </div>
      <div class="lg">
        <span>kartṛtvam eva duḥsādhaṃ dīrghakāleṣu karmasu |</span>
        <br/>
        <span>satsu jñānasahastreṣu kulakalpopamaṃ hi tat ||</span>
        <br/>
      </div>
      <div class="lg">
        <span>vyatirikto hi santāno yadi nābhyupagamyate |</span>
        <br/>
        <span>santāninām anityatvāt kartā kaś cin na labhyate ||</span>
        <br/>
      </div>
      <div class="lg">
        <span>bhoktur atyantabhedāc ca prasajyetākṛtāgamaḥ |</span>
        <br/>
        <span>kṛtanāśaṃ tu na brūmaḥ kṛtaṃ naiva hi kena cit ||</span>
        <br/>
      </div>
      <div class="lg">
        <span>santānānanyatāyāṃ tu vācoyuktyantareṇa te |</span>
        <br/>
        <span>tatra coktam, na cāvastu santānaḥ kartṛtāṃ vrajet ||</span>
        <br/>
      </div>
      <div class="lg">
        <span>santānakṣaṇikatve ca tad eva, akṣaṇikas tv atha |</span>
        <br/>
        <span>siddhāntahāniḥ,   evaṃ ca so 'pi dravyāntaraṃ bhavet ||</span>
        <br/>
      </div>
      <span class="pb" data-page="495">&lt;pb n="495"&gt;</span>
      <div class="lg">
        <span>ekā cāvyatiriktā ca santānibhyo 'tha santatiḥ |</span>
        <br/>
        <span>bhedābhedau prasaṅktavyau grāhyagrāhakayor yathā ||</span>
        <br/>
      </div>
      <div class="lg">
        <span>tasmād atyantabhedo vā kathañ cid vāpi bhinnatā |</span>
        <br/>
        <span>santānasyety ayaṃ cātmā syād vaiśeṣikasāṃkhyayoḥ ||</span>
        <br/>
      </div>
      <div class="lg">
        <span>santāno 'yaṃ sa eveti na tv abhedād vinā bhavet |</span>
        <br/>
        <span>vāyudopādisantāne vāyutvādir na bhidyate ||</span>
        <br/>
      </div>
      <div class="lg">
        <span>jñānatvenāpy abhinnatvaṃ śūnyavāde nirākṛtam |</span>
        <br/>
        <span>tathaiva karmabhir veṣṭā phalārthaṃ cittavāsanā ||</span>
        <br/>
      </div>
      <div class="lg">
        <span>na cātra vāsanākālaṃ kiñ cic cittam avasthitam |</span>
        <br/>
        <span>avastutvāc ca santānaḥ karmabhinaiva vāsyate ||</span>
        <br/>
      </div>
      <span class="pb" data-page="496">&lt;pb n="496"&gt;</span>
      <div class="lg">
        <span>tatpāramparyajāte 'pi bhuñjāne karmaṇaḥ phalam |</span>
        <br/>
        <span>tādātmyena vinā spaṣṭau kṛtanāśākṛtāgamau ||</span>
        <br/>
      </div>
      <div class="lg">
        <span>santānāntarajebhyaś ca yo hetuphalabhāvataḥ |</span>
        <br/>
        <span>viśeṣaḥ so 'pi dussādhaḥ, parihāro na cānayoḥ ||</span>
        <br/>
      </div>
      <div class="lg">
        <span>tasminn asaty api brūyāḥ parihāraṃ tvam anyathā |</span>
        <br/>
        <span>samānapṛthivīvāsajñānatvādyaviśeṣataḥ ||</span>
        <br/>
      </div>
      <div class="lg">
        <span>samāna iti nāpy etadekatvānugamād vinā |</span>
        <br/>
        <span>tena yaccittajaṃ tasya santāna iti vo mṛṣā ||</span>
        <br/>
      </div>
      <div class="lg">
        <span>na hi yacchabdatacchabdau vartete bhinnavastuni |</span>
        <br/>
        <span>tenaikātmakataiṣṭavyā tatsantānātmavādibhiḥ ||</span>
        <br/>
      </div>
      <span class="pb" data-page="497">&lt;pb n="497"&gt;</span>
      <div class="lg">
        <span>nanv anyatvaṃ vidanto 'pi putrādiphalasiddhaye |</span>
        <br/>
        <span>pravartante yathā tadvajjñānasantānino 'pi naḥ ||</span>
        <br/>
      </div>
      <div class="lg">
        <span>anyatve ca samāne 'pi yathā vaṃśāntarodbhavāḥ |</span>
        <br/>
        <span>na labhante phalaṃ tadvat santānāntarajāḥ kṣaṇāḥ ||</span>
        <br/>
      </div>
      <div class="lg">
        <span>na tāvad buddhir atraivam, api cātmaphalecchayā |</span>
        <br/>
        <span>putrādibharaṇe vṛttiḥ syāt tad apy atra nāsti te ||</span>
        <br/>
      </div>
      <div class="lg">
        <span>phalāntaram anuddiśya na ca putrādi bibhrati |</span>
        <br/>
        <span>vinaṣṭasya tu nātmīyasantānabharaṇāt phalam ||</span>
        <br/>
      </div>
      <div class="lg">
        <span>yas tv anenaiva mārgeṇa phalāntaram apīcchati |</span>
        <br/>
        <span>svasantānyantarair bhogyaṃ tatsantānāny upakārakam ||</span>
        <br/>
      </div>
      <div class="lg">
        <span>anavasthedṛśī tasya svopabhogād ṛte bhavet |</span>
        <br/>
        <span>naiva hy anyo 'pi santānī kaś cit tasyātmavanmataḥ ||</span>
        <br/>
      </div>
      <span class="pb" data-page="498">&lt;pb n="498"&gt;</span>
      <div class="lg">
        <span>yāvad yāvac ca dūrasthe santānini phalaṃ bhavet |</span>
        <br/>
        <span>tāvat tāvac ca tannaśyet sutarāṃ viprakarṣataḥ ||</span>
        <br/>
      </div>
      <div class="lg">
        <span>bharaṇaṃ yadapatyānāṃ tiryagādiṣu dṛśyate |</span>
        <br/>
        <span>ajñānaṃ śaraṇaṃ tatra prājñānāṃ tu na yujyate ||</span>
        <br/>
      </div>
      <div class="lg">
        <span>dehāntare ca buddhīnāṃ sañcāro nopapadyate |</span>
        <br/>
        <span>pūrvadehād bahir bhāvo na ca tāsāṃ pratīyate ||</span>
        <br/>
      </div>
      <div class="lg">
        <span>vāyunā preryamāṇaṃ hi jvālādyanyatra sañcaret |</span>
        <br/>
        <span>buddheḥ kāraṇadeśāt tu preraṇaṃ nāsti kena cit ||</span>
        <br/>
      </div>
      <div class="lg">
        <span>amūrtatvāt svayaṃ nāsāvutplutyā 'nyatra gacchati |</span>
        <br/>
        <span>jīvaddehe 'pi tenāsyā gamanaṃ nopapadyate ||</span>
        <br/>
      </div>
      <div class="lg">
        <span>antarābhavadehas tu niṣiddho vindhyavāsinā |</span>
        <br/>
        <span>tadastitve pramāṇaṃ hi na kiñ cid avagamyate ||</span>
        <br/>
      </div>
      <div class="lg">
        <span>sahasā jāyate tac ca sahasaiva vinaśyati |</span>
        <br/>
        <span>sūkṣmarūpādiyuktaṃ cety utprekṣāmātram eva tat ||</span>
        <br/>
      </div>
      <span class="pb" data-page="499">&lt;pb n="499"&gt;</span>
      <div class="lg">
        <span>saty api jñānasañcāras tatra syān niṣpramāṇakaḥ |</span>
        <br/>
        <span>tena cānyaśarīreṣu punarnikṣepakalpanā ||</span>
        <br/>
      </div>
      <div class="lg">
        <span>kalalādiṣu vijñānam astīty etac ca sāhasam |</span>
        <br/>
        <span>asañjātendriyatvād dhi na tatrārtho 'vagamyate ||</span>
        <br/>
      </div>
      <div class="lg">
        <span>na cārthāvagater anyad rūpaṃ jñānasya yujyate |</span>
        <br/>
        <span>mūrcchādāv api tenāsya sadbhāvo nopapadyate ||</span>
        <br/>
      </div>
      <div class="lg">
        <span>na cāpi śaktirūpeṇa tadā dhīr avatiṣṭhate |</span>
        <br/>
        <span>nirāśrayatvāc chaktīnāṃ sthitir na hy avakalpate ||</span>
        <br/>
      </div>
      <div class="lg">
        <span>yadi bhūtendriyādhārā jñānaśaktir bhavet tataḥ |</span>
        <br/>
        <span>tac caitanyaṃ prasajyeta na ca janmāntaraṃ bhavet ||</span>
        <br/>
      </div>
      <div class="lg">
        <span>pariṇāmavivekādyaiḥ śaktyabhivyaktyanugrahāt |</span>
        <br/>
        <span>tebhya eva bhaved buddhir na buddhyantarapūrvikā ||</span>
        <br/>
      </div>
      <span class="pb" data-page="500">&lt;pb n="500"&gt;</span>
      <div class="lg">
        <span>tathaivottarakāle 'pi pūrvabuddher yad ucyate |</span>
        <br/>
        <span>buddhyantaraprasūtatvaṃ dṛṣṭānto 'tra na vidyate ||</span>
        <br/>
      </div>
      <div class="lg">
        <span>athādhāravinirmuktā śaktiḥ syāt kalalādiṣu |</span>
        <br/>
        <span>paścād vijñānasiddhyartham ātmā śaktyabhidho bhavet ||</span>
        <br/>
      </div>
      <div class="lg">
        <span>śaktyādhāraprakḷptau vā nātmano 'nyaḥ prakalpyate |</span>
        <br/>
        <span>jvālābudbudavad vṛttir na cādhārād dhiyām ||</span>
        <br/>
      </div>
      <div class="lg">
        <span>jñānaśaktisvabhāvo 'to nityaḥ sarvagataḥ pumān |</span>
        <br/>
        <span>dehāntarakṣamaḥ kalpyaḥ so 'gacchann eva yokṣyate ||</span>
        <br/>
      </div>
      <span class="pb" data-page="501">&lt;pb n="501"&gt;</span>
      <div class="lg">
        <span>yajamānatvam apy ātmā sakriyatvāt prapadyate |</span>
        <br/>
        <span>na parispanda evaikaḥ kriyā naḥ kaṇabhojivat ||</span>
        <br/>
      </div>
      <div class="lg">
        <span>na ca svasamavetaiva kartṛbhiḥ kriyate kriyā |</span>
        <br/>
        <span>kriyā dhātvarthamātraṃ syād anyādhāre 'pi kartṛtā ||</span>
        <br/>
      </div>
      <div class="lg">
        <span>sattājñānādirūpāṇāṃ kartā tāvat svayaṃ pumān |</span>
        <br/>
        <span>yo 'pi bhūtaparispandas tatrādhiṣṭānato bhavet ||</span>
        <br/>
      </div>
      <div class="lg">
        <span>taduddeśapravṛtteś ca yā yā dehendriyaiḥ kriyā |</span>
        <br/>
        <span>kriyate puruṣeṇaiva sā sā sarvā kṛtocyate ||</span>
        <br/>
      </div>
      <div class="lg">
        <span>naiva hy eṣāṃ pravṛttiḥ syāt puruṣeṇāparigrahe |</span>
        <br/>
        <span>asvātantryād ato naiṣāṃ parispande 'pi kartṛtā ||</span>
        <br/>
      </div>
      <span class="pb" data-page="502">&lt;pb n="502"&gt;</span>
      <div class="lg">
        <span>tatkarmopārjitaiś cetaiḥ kriyamāṇeṣu karmasu |</span>
        <br/>
        <span>kartṛtā yajamānānām ṛtvikparaśukarmavat ||</span>
        <br/>
      </div>
      <div class="lg">
        <span>yathā parikrayāmnānād ṛtvigdvārā kriyeṣyate |</span>
        <br/>
        <span>gamanādividhes tadvad bhūtadvāratvam āśritam ||</span>
        <br/>
      </div>
      <div class="lg">
        <span>krayo yathātmano nāsti gamanādi tathaiva hi |</span>
        <br/>
        <span>vidhīyate ca tenātra paradvārāsya kartṛtā ||</span>
        <br/>
      </div>
      <div class="lg">
        <span>yathā vā devadattasya cchedane kāṣṭhasaṃśrite |</span>
        <br/>
        <span>kartṛtvam evaṃ puṃsaḥ syāc charīragamanādiṣu ||</span>
        <br/>
      </div>
      <div class="lg">
        <span>vyāpārāntaratas tatra kartṛtvaṃ ced ihāpi naḥ |</span>
        <br/>
        <span>saṅkalpasattvavattvābhyāṃ pumāniṣṭaḥ prayojakaḥ ||</span>
        <br/>
      </div>
      <div class="lg">
        <span>sādhāraṇyena kartṛtvaṃ sattvavattvena karmasu |</span>
        <br/>
        <span>saṅkalpanaiḥ punarbhedāt pratikarmāsya kartṛtā ||</span>
        <br/>
      </div>
      <span class="pb" data-page="503">&lt;pb n="503"&gt;</span>
      <div class="lg">
        <span>na ca sarvatra tulyatvaṃ syāt prayojakakarmaṇām |</span>
        <br/>
        <span>calanena hy asiṃ yoddhā prayuṅkte cchedanaṃ prati ||</span>
        <br/>
      </div>
      <div class="lg">
        <span>senāpatis tu vācaiva bhṛtyānāṃ viniyojakaḥ |</span>
        <br/>
        <span>rājā sannidhimātreṇa viniyuṅkte kadā cana ||</span>
        <br/>
      </div>
      <div class="lg">
        <span>tasmād acalato 'pi syāc calane kartṛtātmanaḥ |</span>
        <br/>
        <span>yathaivābhidyamānasya devadattasya bhettṛtā ||</span>
        <br/>
      </div>
      <div class="lg">
        <span>karmāntarair yadā dānaṃ svavyāpāraḥ sa eva vā |</span>
        <br/>
        <span>bhūtakriyāsu puṃsaḥ syāt, tāni bhūtāntaraiḥ punaḥ ||</span>
        <br/>
      </div>
      <div class="lg">
        <span>tāni bhūtāntarebhyaś cety evamādir na vidyate |</span>
        <br/>
        <span>karmakṣayāt tv anātmīyaiḥ kṛtaṃ karma na limpati ||</span>
        <br/>
      </div>
      <div class="lg">
        <span>anvārambhaṇamānādāvaudumbaryādivarttini |</span>
        <br/>
        <span>svarūpāsambhavād yaṣṭuḥ śarīreṇaiva kartṛtā ||</span>
        <br/>
      </div>
      <span class="pb" data-page="504">&lt;pb n="504"&gt;</span>
      <div class="lg">
        <span>tasmād yathākṛtau śāstraṃ pravṛttaṃ vyaktim āśrayet |</span>
        <br/>
        <span>tathā puṃsi pravṛttasya bhūtendriyasamāśrayaḥ ||</span>
        <br/>
      </div>
      <div class="lg">
        <span>parair abhigatān pūrvam ātmahetun nirasyati |</span>
        <br/>
        <span>nety etāvad avacchedyam, vidharmāṇa ime yataḥ ||</span>
        <br/>
      </div>
      <div class="lg">
        <span>athāvasthāntaraṃ tatra tathā mṛtyur apīṣyatām |</span>
        <br/>
      </div>
      <div class="lg">
        <span>etāvan iha bhedaḥ syāc charīre dṛḍha eva yā |</span>
        <br/>
        <span>prāṇādyapagatis tatra nimittaṃ na pratīyate ||</span>
        <br/>
      </div>
      <div class="lg">
        <span>guṇo dravyavināśād vā vināśam upagacchati |</span>
        <br/>
        <span>guṇāntaropapātād vā tasmād utkṛtya nāśyate ||</span>
        <br/>
      </div>
      <div class="lg">
        <span>na tāvat tad dvayaṃ mṛtyau sarvasyaivopalabhyate |</span>
        <br/>
        <span>avinaṣṭaśarīrasya prāṇādiś cāpagacchati ||</span>
        <br/>
      </div>
      <span class="pb" data-page="505">&lt;pb n="505"&gt;</span>
      <div class="lg">
        <span>tasmān na dehadharmatvaṃ prāṇāder iti gamyate |</span>
        <br/>
        <span>tasmin dṛṣṭe 'py asadbhāvāt sragvilepanagandhavat ||</span>
        <br/>
      </div>
      <div class="lg">
        <span>bahirvṛttitvam apy asti prāṇāder iti gamyate |</span>
        <br/>
        <span>parendriyaiḥ, sukhādis tu nāntaratvāt pratīyate ||</span>
        <br/>
      </div>
      <div class="lg">
        <span>prahṛṣṭavadanatvādiliṅgagamyaṃ sadaiva hi |</span>
        <br/>
        <span>antaḥsthiter na dṛṣṭiś cet, pāṭite 'py anupagrahāt ||</span>
        <br/>
      </div>
      <div class="lg">
        <span>antaḥśarīre rūpādi pāṭitasyopalabhyate |</span>
        <br/>
        <span>na sukhādiḥ, ago 'syāsau na manobuddhivad guṇaḥ ||</span>
        <br/>
      </div>
      <div class="lg">
        <span>guṇatvād āśritatvaṃ hi sukhādeḥ syād rasādivat |</span>
        <br/>
        <span>ya āśritaḥ sa ātmā,   iti bruvāṇasyaitaduttaram ||</span>
        <br/>
      </div>
      <span class="pb" data-page="506">&lt;pb n="506"&gt;</span>
      <div class="lg">
        <span>puṇānāṃ paratantratvāt guṇavān anumīyate |</span>
        <br/>
        <span>siddhe guṇatve tat tv asmān pratyasiddhaṃ sukhādiṣu ||</span>
        <br/>
      </div>
      <div class="lg">
        <span>bhedena kim upanyastā tulyanyāyecchayā smṛtiḥ |</span>
        <br/>
        <span>ubhayaṃ na hy adṛṣṭe 'rthe vāsanātaś ca siddhyati ||</span>
        <br/>
      </div>
      <div class="lg">
        <span>upalabdhimanāśritya smṛtyaivecchopajāyate |</span>
        <br/>
        <span>upalabdhisamāno 'syāḥ kartā naikāntato bhavet ||</span>
        <br/>
      </div>
      <div class="lg">
        <span>upalabdhyanusāreṇa smṛtyātmā punar iṣyate |</span>
        <br/>
        <span>samānas tena kartāsti tadarthaṃ punar ucyate ||</span>
        <br/>
      </div>
      <div class="lg">
        <span>tatrāpi tu samānāyāṃ santatau vāsanā yataḥ |</span>
        <br/>
        <span>tasmāt saty api bhinnatve smaraṇaṃ vyavatiṣṭate ||</span>
        <br/>
      </div>
      <span class="pb" data-page="507">&lt;pb n="507"&gt;</span>
      <div class="lg">
        <span>hetuṣv evaṃ parokteṣu pratiṣiddheṣu samprati |</span>
        <br/>
        <span>ahampratyayavijñeyaḥ svayamātmopapādyate ||</span>
        <br/>
      </div>
      <div class="lg">
        <span>ahaṃ yāmīty ahaṃśabdaḥ śarīrārthaḥ prayujyate |</span>
        <br/>
        <span>gantṛtvāt tasya, na hy ātmā gamanaṃ pratipadyate ||</span>
        <br/>
      </div>
      <div class="lg">
        <span>smaraṇapratyabhijñāne bhavetāṃ vāsanāvaśāt |</span>
        <br/>
        <span>anyārthaviṣaye, jñātuḥ pratyabhijñā tu durlabhā ||</span>
        <br/>
      </div>
      <div class="lg">
        <span>ahaṃ vedmīty ahaṃ buddhir jñātāram adhigacchati |</span>
        <br/>
        <span>tatra syād jñātṛvijñānaṃ tadādhāro 'tha vā pumān ||</span>
        <br/>
      </div>
      <div class="lg">
        <span>kṛtaṃ bhūtendriyāṇāṃ ca caitanyapratiṣedhanam |</span>
        <br/>
        <span>samastavyastasaṅghātavivekapariṇāminām ||</span>
        <br/>
      </div>
      <div class="lg">
        <span>sāṅkhyādibhiḥ,   aśuddhatvāt saṅghātāt sanniveśataḥ |</span>
        <br/>
        <span>mṛtavac ca śarīratvād bhūtatvād bāhyabhūtavat ||</span>
        <br/>
      </div>
      <span class="pb" data-page="508">&lt;pb n="508"&gt;</span>
      <div class="lg">
        <span>cetanatve hi sarveṣāṃ na sambandhaḥ parasparam |</span>
        <br/>
        <span>samatvāt, ekacaitanye 'nyasyāṅgatvaṃ virudhyate ||</span>
        <br/>
      </div>
      <div class="lg">
        <span>saṅghātasanniveśau ca na staḥ pārārthyavarjitau |</span>
        <br/>
        <span>bhoktā ca cetanaḥ kaś cid astīty atrāviruddhatā ||</span>
        <br/>
      </div>
      <div class="lg">
        <span>yadi syād jñānamātraṃ ca kṣaṇikaṃ jñātṛ tatra vaḥ |</span>
        <br/>
        <span>na bhavet pratyabhijñānaṃ pūrvajñātari samprati ||</span>
        <br/>
      </div>
      <div class="lg">
        <span>jñātavān aham evedaṃ puredānīṃ ca vedmy aham |</span>
        <br/>
        <span>tasya jñānakṣaṇaḥ ko nu viṣayaḥ parikalpyatām ||</span>
        <br/>
      </div>
      <span class="pb" data-page="509">&lt;pb n="509"&gt;</span>
      <div class="lg">
        <span>pūrvavṛtte hi viṣaye jñātavān iti sambhavet |</span>
        <br/>
        <span>jānāmīti na satyaṃ syān nedānīṃ vetty asau tataḥ ||</span>
        <br/>
      </div>
      <div class="lg">
        <span>yadīdānīntano grāhyo jānāmīty upapadyate |</span>
        <br/>
        <span>jñātavān ity ado 'satyaṃ naivājñāsīdayaṃ yataḥ ||</span>
        <br/>
      </div>
      <div class="lg">
        <span>ubhayagrāhyatāṃ tu dvayam apy anṛtaṃ bhavet |</span>
        <br/>
        <span>na hy etau jñātavantau vā jānīto vādhunā punaḥ ||</span>
        <br/>
      </div>
      <div class="lg">
        <span>santāno na ca tadgrāhyo dvairūpyasyāsambhavāt |</span>
        <br/>
        <span>jñātavān na hy asau pūrvam avastutvān na vādhunā ||</span>
        <br/>
      </div>
      <div class="lg">
        <span>sāmānyaṃ na ca kiñ cit te jñātṛ pūrvāparakṣaṇe |</span>
        <br/>
        <span>sādṛśyāt pratyabhijñā cen na syād asadṛśeṣu sā ||</span>
        <br/>
      </div>
      <div class="lg">
        <span>gām ahaṃ jñātavān pūrvam aśvaṃ jānāmy ahaṃ punaḥ |</span>
        <br/>
        <span>atha jñātṛtvasāmānyaṃ tat syād dehāntareṣv api ||</span>
        <br/>
      </div>
      <div class="lg">
        <span>tatra sarveṇa vijñāte bhaved aham iti smṛtiḥ |</span>
        <br/>
        <span>ekasantānaje cāpi sa iti syāt kṣaṇe matiḥ ||</span>
        <br/>
      </div>
      <div class="lg">
        <span>yathā dehāntarajñāne ghaṭādau vā bahiḥ sthite |</span>
        <br/>
        <span>jñātari pratyabhijñāṃ ca vāsanā kartum arhati ||</span>
        <br/>
      </div>
      <span class="pb" data-page="510">&lt;pb n="510"&gt;</span>
      <div class="lg">
        <span>nātasmin sa iti jñānaṃ na hy asau bhrāntikāraṇam |</span>
        <br/>
        <span>na cāhampratyayo bhrāntir iṣṭo bādhakavarjanāt ||</span>
        <br/>
      </div>
      <div class="lg">
        <span>jñātur anyaś ca viṣayas tasya na syāt svabhāvataḥ |</span>
        <br/>
        <span>ahaṃ pratyayavijñeyo jñātā naḥ sarvadaiva hi ||</span>
        <br/>
      </div>
      <div class="lg">
        <span>guruḥ sthūlaḥ kṛśo vāham iti dehe 'pi yā matiḥ |</span>
        <br/>
        <span>bhrāntiḥ sā, bhedarūpaṃ hi guru me tad itīṣyate ||</span>
        <br/>
      </div>
      <div class="lg">
        <span>idaṃ mamedṛśaṃ cakṣurmano me bhrāntam ity api |</span>
        <br/>
        <span>indriyeṣv api bhedena vyavahāraś ca dṛśyate ||</span>
        <br/>
      </div>
      <div class="lg">
        <span>ajñātṛtvasya siddhatvād virodhād bhedavaty api |</span>
        <br/>
        <span>pratyāsattinimittas tu syād abhedamatir bhramaḥ ||</span>
        <br/>
      </div>
      <span class="pb" data-page="511">&lt;pb n="511"&gt;</span>
      <div class="lg">
        <span>mamātmeti matibhedavyapadeśena yātmanaḥ |</span>
        <br/>
        <span>tatrāvasthātmanā bhedaṃ jñānasyāśritya kalpanā ||</span>
        <br/>
      </div>
      <div class="lg">
        <span>mametyetasya mukhyārtho nātmano 'nyaḥ pratīyate |</span>
        <br/>
        <span>tenāsau bhedahetuḥ syād, bhedaś ca jñānahetukaḥ ||</span>
        <br/>
      </div>
      <div class="lg">
        <span>ye cehājñātanānātvās teṣāṃ deheṣv ahaṃ matiḥ |</span>
        <br/>
        <span>tatrāpy ātmābhimānenety ahambuddhir dhruvātmani ||</span>
        <br/>
      </div>
      <div class="lg">
        <span>ye tu vijñātanānātvās te deheṣv anahaṃkṛtāḥ |</span>
        <br/>
        <span>jānāmy aham itīdaṃ tu jñānaṃ naiva nivarttate ||</span>
        <br/>
      </div>
      <span class="pb" data-page="512">&lt;pb n="512"&gt;</span>
      <div class="lg">
        <span>tannivṛttau na teṣāṃ syād dhyānaṃ śiṣyopadeśane |</span>
        <br/>
        <span>pravṛttir dṛśyate sā ca, tenātmā taiḥ pratīyate ||</span>
        <br/>
      </div>
      <div class="lg">
        <span>śāstrādavardhavijñāte yady ahaṃ jñātavān iti |</span>
        <br/>
        <span>nāvagacchet tataḥ sarvaḥ pravartetāditaḥ punaḥ ||</span>
        <br/>
      </div>
      <div class="lg">
        <span>tenāsmāt pratyabhijñānāt sarvalokāvadhāritāt |</span>
        <br/>
        <span>nairātmyavādabādhaḥ syāt, ete ca pratihetavaḥ ||</span>
        <br/>
      </div>
      <div class="lg">
        <span>hyastanāhammatigrāhyo jñātādyāpy anuvarttate |</span>
        <br/>
        <span>ahaṃpratyayagamyatvād idānīntaboddhṛvat ||</span>
        <br/>
      </div>
      <div class="lg">
        <span>eṣa vā hyo bhavej jñātā jñātṛtvāt tat eva vā |</span>
        <br/>
        <span>hyastanajñātṛvat, teṣāṃ pratyayānāṃ ca sādhyatā ||</span>
        <br/>
      </div>
      <div class="lg">
        <span>ekasantānasambandhijñātrahampratyayatvataḥ |</span>
        <br/>
        <span>hyastanādyatanāḥ save tulyārthaś caikabuddhivat ||</span>
        <br/>
      </div>
      <div class="lg">
        <span>vedādevātmanāstitvaṃ yo nāma pratipadyate |</span>
        <br/>
        <span>virodhaṃ vātmanā brūyāt taṃ prati brāhmaṇābhidhā ||</span>
        <br/>
      </div>
      <span class="pb" data-page="513">&lt;pb n="513"&gt;</span>
      <div class="lg">
        <span>anyathānupapatteś ca vidhinātmanyapekṣite |</span>
        <br/>
        <span>astitvadyotanād etair arthākṣiptasamarthanam ||</span>
        <br/>
      </div>
      <div class="lg">
        <span>śāntāyāṃ vācyaśaktāyām ātmā kena prakāśyate |</span>
        <br/>
        <span>ātmanaiva prakāśyo 'yam ātmā jyotir itīritam ||</span>
        <br/>
      </div>
      <div class="lg">
        <span>agrāhya iti sāmānyāt sarveṇeti pratīyate |</span>
        <br/>
        <span>ātmajyotiṣṭvavacanāt parair ity avatiṣṭhate ||</span>
        <br/>
      </div>
      <div class="lg">
        <span>arthād evārthabuddhir yā sā śuddhaivopamocyate |</span>
        <br/>
        <span>sādṛśyabodhanaṃ śabdair upamānāgamau punaḥ ||</span>
        <br/>
      </div>
      <span class="pb" data-page="514">&lt;pb n="514"&gt;</span>
      <div class="lg">
        <span>ātmajñānāvinābhūtadṛṣṭaceṣṭānirūpaṇāt |</span>
        <br/>
        <span>pareṣām ātmavijñānam anumānād udāhṛtam ||</span>
        <br/>
      </div>
      <div class="lg">
        <span>sadasannāśyanāśātmaparikīrtanam ūḍhayā |</span>
        <br/>
        <span>coditaḥ pūrvapakṣo 'yam iti siddhāntam abravīt ||</span>
        <br/>
      </div>
      <div class="lg">
        <span>avināśī svarūpeṇa puruṣo yā tu nāśitā |</span>
        <br/>
        <span>mātrāṇāṃ sā 'dhikārāṇām, bhūtādīnām asaṃjñitā ||</span>
        <br/>
      </div>
      <span class="pb" data-page="515">&lt;pb n="515"&gt;</span>
      <div class="lg">
        <span>ity āha nāsti kyanirākariṣṇur ātmāstitāṃ bhāṣyakṛdatra yuktyā |</span>
        <br/>
        <span>dṛḍhatvam etadviṣayaś ca bodhaḥ prayāti vedāntaniṣevaṇena ||</span>
        <br/>
      </div>
      <div class="lg">
        <span>yady anityatvapakṣe 'pi śabdād artho 'vagamyate |</span>
        <br/>
        <span>anādir vyavahāraś ca nityatvaṃ kiṃ nu sādhyate ||</span>
        <br/>
      </div>
      <div class="lg">
        <span>satyam icchanti te 'py evaṃ nyāyas tatra parīkṣyate |</span>
        <br/>
        <span>na parābhyupagatyaiva prāmāṇyam avatiṣṭhate ||</span>
        <br/>
      </div>
      <div class="lg">
        <span>yadā hi kṣaṇikaḥ śabdo na śakto 'rthāvadhāraṇe |</span>
        <br/>
        <span>yuktyāvadhāryate tatra nirmalā vedadhīr bhavet ||</span>
        <br/>
      </div>
      <span class="pb" data-page="516">&lt;pb n="516"&gt;</span>
      <div class="lg">
        <span>nirmūlair api vijñānair dṛṣṭārtheṣu bhaved gatiḥ |</span>
        <br/>
        <span>śrutimātrāśrayatvāt tu dharmo dauḥsthityam āśritaḥ ||</span>
        <br/>
      </div>
      <div class="lg">
        <span>anādivyavahāratvam ādimad vastusaṃśrayam |</span>
        <br/>
        <span>pratyākhyeyam, ghaṭatvādijātau vyaktibhramo hi saḥ ||</span>
        <br/>
      </div>
      <div class="lg">
        <span>sthite kūṭasthanityatve vyavahārasya nityatā |</span>
        <br/>
        <span>kūṭasthena vinaitena na tasyālambanaṃ bhavet ||</span>
        <br/>
      </div>
      <div class="lg">
        <span>prasiddhatvād ṛte sarvo vyavahāro hi neṣyate |</span>
        <br/>
        <span>tasmād vedapramāṇārthaṃ nityatvam iha sādhyate ||</span>
        <br/>
      </div>
      <div class="lg">
        <span>parasparāvinābhāvād anityakṛtakatvayoḥ |</span>
        <br/>
        <span>kāraṇaṃ dvayasiddhyarthaṃ kiñ cit kasya cid ucyate ||</span>
        <br/>
      </div>
      <span class="pb" data-page="517">&lt;pb n="517"&gt;</span>
      <div class="lg">
        <span>nānādeśāvagamyatvād yugapat tulyabuddhibhiḥ |</span>
        <br/>
        <span>asmābhiḥ, kṛtakaḥ śabdo bhaved akṣaralekhyavat ||</span>
        <br/>
      </div>
      <div class="lg">
        <span>yaugapadyopalambhād vā bhedo bhedāc ca kāryatā |</span>
        <br/>
        <span>avibhutve hi yugapannaiko nānāvagamyate ||</span>
        <br/>
      </div>
      <div class="lg">
        <span>kārtyena cāvagamyatvād ekadeśe ghaṭādivat |</span>
        <br/>
        <span>śabdasyāvibhūtā, tasmād anyatāsya mukhāntare ||</span>
        <br/>
      </div>
      <div class="lg">
        <span>ekaḥ sann ekadeśastho yadaikena prayujyate |</span>
        <br/>
        <span>tadā vaktrantare na syād ekavaktṛmukhādivat ||</span>
        <br/>
      </div>
      <span class="pb" data-page="518">&lt;pb n="518"&gt;</span>
      <div class="lg">
        <span>kāryatve syāt kriyābhedāt phalabhedaḥ pratikriyam |</span>
        <br/>
        <span>tenaikabuddhiḥ sādṛśyāt sphuṭe 'nyatve 'vakalpate ||</span>
        <br/>
      </div>
      <div class="lg">
        <span>nityatve tv ekabuddheḥ syān na kiñ cid bhrāntikāraṇam |</span>
        <br/>
        <span>kāmaṃ deśā iti nyāyāt tac caikatvaṃ viruddhyate ||</span>
        <br/>
      </div>
      <div class="lg">
        <span>na ca vyañjakabhedena deśabhedopalambhanam |</span>
        <br/>
        <span>pradīpair bhinnadeśasthair na bhinno vyajyate ghaṭaḥ ||</span>
        <br/>
      </div>
      <div class="lg">
        <span>vyomānavayavaṃ caiṣāṃ dhvanīnām āśrayo matam |</span>
        <br/>
        <span>savyaṅgyānām ataḥ sarvair vyaktir ekatra te bhavet ||</span>
        <br/>
      </div>
      <span class="pb" data-page="519">&lt;pb n="519"&gt;</span>
      <div class="lg">
        <span>vastvantaravikāryatvāt smṛtisādṛśyasādhitāt |</span>
        <br/>
        <span>ikārāder anityatvaṃ dadhikṣīraguḍādivat ||</span>
        <br/>
      </div>
      <div class="lg">
        <span>hetuvṛddhyanusāritvāt kāryatāsya ghaṭādivat |</span>
        <br/>
        <span>na hi dīpasahasre 'pi vyañjake varddhate ghaṭaḥ ||</span>
        <br/>
      </div>
      <div class="lg">
        <span>anaikāntikatā tāvaddhetūnām iha kathyate |</span>
        <br/>
        <span>prayatnānantarā dṛṣṭir nitye 'pi na viruddhyate ||</span>
        <br/>
      </div>
      <div class="lg">
        <span>tasmāt tatraiva dṛṣṭatvād anyatrādṛṣṭakalpanā |</span>
        <br/>
        <span>prāgūrdhvānupalabdho ced dhetutvena vivakṣite ||</span>
        <br/>
      </div>
      <span class="pb" data-page="520">&lt;pb n="520"&gt;</span>
      <div class="lg">
        <span>jātyaulūkyasya, sāṃkhyasya caitanyenātmavartinā |</span>
        <br/>
        <span>śākyasyāpi tv anaikāntaḥ kṣaṇikavyatirekibhiḥ ||</span>
        <br/>
      </div>
      <div class="lg">
        <span>pratisaṃkhyāpratisaṃkhyānirodhavyom abhistribhiḥ |</span>
        <br/>
        <span>buddhipūrvaṃ vināśe hi pratisaṃkhyānirodhadhīḥ ||</span>
        <br/>
      </div>
      <div class="lg">
        <span>abuddhipūrvakas teṣāṃ nirodho 'pratisaṃkhyayā |</span>
        <br/>
        <span>tau ca dvāv apy anāśitvād iṣṭāvakṛtakāv api ||</span>
        <br/>
      </div>
      <div class="lg">
        <span>āhuḥ svabhāvasiddhaṃ hi te vināśam ahetukam |</span>
        <br/>
        <span>hetur yasya vināśo 'pi tasya dṛṣṭo 'ṅkurādivat ||</span>
        <br/>
      </div>
      <div class="lg">
        <span>vināśasya vināśas tu nāsti tasmād akṛtrimaḥ |</span>
        <br/>
        <span>bhavati hy agnisambandhāt kāṣṭād aṅgārasantatiḥ ||</span>
        <br/>
      </div>
      <span class="pb" data-page="521">&lt;pb n="521"&gt;</span>
      <div class="lg">
        <span>mudgarādihatāc cāpi kapālaṃ jāyatte ghaṭāt |</span>
        <br/>
        <span>svābhāviko vināśas tu jātamātrapratiṣṭitaḥ ||</span>
        <br/>
      </div>
      <div class="lg">
        <span>sūkṣmaḥ sadṛśasantānadṛtter anupalakṣitaḥ |</span>
        <br/>
        <span>yadā vilakṣaṇo hetuḥ patet sadṛśasantatau ||</span>
        <br/>
      </div>
      <div class="lg">
        <span>vilakṣaṇena kāryeṇa sthūlo 'bhivyajyate tadā |</span>
        <br/>
        <span>tenāsadṛśasantāno hetoḥ sañjāyate yataḥ ||</span>
        <br/>
      </div>
      <div class="lg">
        <span>tenaivākriyamāṇo 'pi nāśo 'bhivyajyate sphūṭaḥ |</span>
        <br/>
        <span>sa mudgaraprahārādiprayatnānantarīyakaḥ ||</span>
        <br/>
      </div>
      <div class="lg">
        <span>yasmād akṛtako dṛṣṭo, hetuḥ syād vyabhicāryataḥ |</span>
        <br/>
        <span>ākāśam api nityaṃ sad yadā bhūmijalāvṛtam ||</span>
        <br/>
      </div>
      <div class="lg">
        <span>vyajyate tadapohena svananotsecanādibhiḥ |</span>
        <br/>
        <span>prayatnānantaraṃ jñānaṃ tadā tatrāpi dṛśyate ||</span>
        <br/>
      </div>
      <div class="lg">
        <span>tenānaikāntiko hetur yaduktaṃ tatra darśanāt |</span>
        <br/>
        <span>atha sthagitam apy etad asty evety anumīyate ||</span>
        <br/>
      </div>
      <span class="pb" data-page="522">&lt;pb n="522"&gt;</span>
      <div class="lg">
        <span>tirohitānabhivyakteḥ śabdabuddhiprabandhavat |</span>
        <br/>
        <span>śabdasyaivānavasthānād iti hetuṃ vaded yadi ||</span>
        <br/>
      </div>
      <div class="lg">
        <span>asthānād ity ayaṃ hetus tadānaikāntiko bhavet |</span>
        <br/>
        <span>ākāśadhīprabandho hi tadā tasmin na tiṣṭati ||</span>
        <br/>
      </div>
      <div class="lg">
        <span>tirohitānabhivyakteḥ śabdabuddhiprabandhavat |</span>
        <br/>
        <span>śabdasyaivānavasthanād iti hetuṃ vaded yadi ||</span>
        <br/>
      </div>
      <div class="lg">
        <span>asiddha eva vaktavyas tato 'bhivyaktivādinā |</span>
        <br/>
        <span>tadvyāpārakṛtatve 'pi vyaṅgyair mūlodakādibhiḥ ||</span>
        <br/>
      </div>
      <span class="pb" data-page="523">&lt;pb n="523"&gt;</span>
      <div class="lg">
        <span>kutakatve 'pi teṣāṃ hi notpattiḥ khananādinā |</span>
        <br/>
        <span>na cāccāraṇato 'nyāsti śabdasyotpādikā kriyā ||</span>
        <br/>
      </div>
      <div class="lg">
        <span>nibandharyasatīty evaṃ viśiṣṭe 'pi, tathaiva naḥ |</span>
        <br/>
        <span>abandhāḥ syur yaditeṣām abodho hetvabhāvataḥ ||</span>
        <br/>
      </div>
      <div class="lg">
        <span>vyañjakābhāvataḥ śabde 'py abodho badhirādivat |</span>
        <br/>
        <span>tasyaiva vā nibandhṛtve bhaved dhetor asiddhatā ||</span>
        <br/>
      </div>
      <div class="lg">
        <span>atha pūrvāparāsattvaṃ hitus tatrāpy asiddhatā |</span>
        <br/>
        <span>sann eva sādhānābhāvāc chabdo naivopalabhyate ||</span>
        <br/>
      </div>
      <div class="lg">
        <span>kṣaṇikaṃ sādhanaṃ cāsya buddhir apy anuvartate |</span>
        <br/>
        <span>meghāndhakāraśarvaryā vidyujjanitadṛṣṭivat ||</span>
        <br/>
      </div>
      <span class="pb" data-page="524">&lt;pb n="524"&gt;</span>
      <div class="lg">
        <span>yathā ghaṭāder dīpādir abhivyañjaka iṣyate |</span>
        <br/>
        <span>cakṣuṣo'nugrahād evaṃ dhvaniḥ syāc chrītrasaṃskṛteḥ ||</span>
        <br/>
      </div>
      <div class="lg">
        <span>na ca paryanuyogo 'tra kenākāreṇa saṃskṛtiḥ |</span>
        <br/>
        <span>utpattāv api tulyatvāc chaktis tatrāpy atīndriyā ||</span>
        <br/>
      </div>
      <span class="pb" data-page="525">&lt;pb n="525"&gt;</span>
      <div class="lg">
        <span>nityaṃ kāryānumeyā ca śaktiḥ kim anuyujyate |</span>
        <br/>
        <span>tadbhāvabhāvitāmātraṃ pramāṇaṃ tatra gamyate ||</span>
        <br/>
      </div>
      <div class="lg">
        <span>ato 'tīndriyayaivete śaktyā śaktim atīndriyām |</span>
        <br/>
        <span>indriyasyādadhānāḥ syuḥ śabdābhivyaktihetavaḥ ||</span>
        <br/>
      </div>
      <div class="lg">
        <span>vyañjako nānyajātiś cet, śrotraṃ śabdasya te katham |</span>
        <br/>
        <span>pārthivānāṃ ghaṭādīnāṃ pradopādiś ca taijasaḥ ||</span>
        <br/>
      </div>
      <div class="lg">
        <span>ātmādisamprayoge ca kāryaiḥ syāt tulyajātitā |</span>
        <br/>
        <span>jātir yā kā cid iṣṭā cet sā no 'trāpi bhaviṣyati ||</span>
        <br/>
      </div>
      <div class="lg">
        <span>upalabdhinimittāc ca nānyad vyañjakam ucyate |</span>
        <br/>
        <span>tasmād yathopalabdhatvāt sa jātivyañjako bhavet ||</span>
        <br/>
      </div>
      <div class="lg">
        <span>tathā tadavinābhāvād vijātīyo bhaviṣyati |</span>
        <br/>
        <span>vāyavīyānabhijñatvāt tālvādisthābhimānataḥ ||</span>
        <br/>
      </div>
      <span class="pb" data-page="526">&lt;pb n="526"&gt;</span>
      <div class="lg">
        <span>anabhivyañjakatvārtham āhoparatayor api |</span>
        <br/>
        <span>vāyavīradhiyaivoktaṃ na nūnam iti cottaram ||</span>
        <br/>
      </div>
      <div class="lg">
        <span>abhighātavacas taḥ prāgevaṃ gūḍhadhiyāvubhau |</span>
        <br/>
        <span>yadi śabdam itīhāpi tredhābhivyaktisambhavaḥ ||</span>
        <br/>
      </div>
      <div class="lg">
        <span>sā hi syāc chabdasaṃskārādindriyasyobhayasya vā |</span>
        <br/>
        <span>tatra sarvaiḥ pratīyeta śabdaḥ saṃskriyate yadi ||</span>
        <br/>
      </div>
      <div class="lg">
        <span>nirbhāgasya vibhor na syād ekadeśe hi saṃskriyā |</span>
        <br/>
        <span>na cāsyādhārabhedena saṃskāraniyamo bhavet ||</span>
        <br/>
      </div>
      <div class="lg">
        <span>yataḥ śabdo nirādhāro vyomātmādivad eva ca |</span>
        <br/>
        <span>athāpy ākāśam ādhāras tatrānavayave 'sati ||</span>
        <br/>
      </div>
      <div class="lg">
        <span>na syāt pradeśasaṃskāraḥ,   kṛtsnaśabdamater api |</span>
        <br/>
        <span>na hi sāmastyarūpeṇa yāvad vyoma vyavasthitaḥ ||</span>
        <br/>
      </div>
      <span class="pb" data-page="527">&lt;pb n="527"&gt;</span>
      <div class="lg">
        <span>śaktyate sakalo boddhum ekadeśena saṃskṛtaḥ |</span>
        <br/>
        <span>ākāśaśrotrapakṣe ca vibhutvāt prāptitulyatā ||</span>
        <br/>
      </div>
      <div class="lg">
        <span>dūrabhāve 'pi śabdānām iti jñānaṃ prasajyate |</span>
        <br/>
        <span>śrotrasya caivam ekatvaṃ sarvaprāṇabhṛtāṃ bhavet ||</span>
        <br/>
      </div>
      <div class="lg">
        <span>tenaikaśrutivelāyāṃ śṛṇuyuḥ sarva eva te |</span>
        <br/>
        <span>tasyānavayavatvāc ca na dharmādharmasaṃskṛtaḥ ||</span>
        <br/>
      </div>
      <div class="lg">
        <span>nabhodeśo bhavec chrotraṃ vyavasthādvayasiddhayate |</span>
        <br/>
        <span>vaiśeṣikādisiddhānteṣv evaṃ tāvat prasajyate ||</span>
        <br/>
      </div>
      <div class="lg">
        <span>kāpile 'pi vibhutvena śrotrāder iyam eva dik |</span>
        <br/>
        <span>sakṛc ca saṃskṛtaṃ śrotraṃ sarvaśabdān prabodhayet ||</span>
        <br/>
      </div>
      <div class="lg">
        <span>ghaṭāyonmīlitaṃ cakṣuḥ paṭaṃ na hi na budhyate |</span>
        <br/>
        <span>etad eva prasaṅktavyaṃ viṣayasyāpi saṃskṛtau ||</span>
        <br/>
      </div>
      <span class="pb" data-page="528">&lt;pb n="528"&gt;</span>
      <div class="lg">
        <span>samānadeśavartitvāt saṃskāro 'py aviśeṣataḥ |</span>
        <br/>
        <span>sthiravāyvapanītyā ca saṃskāro 'sya bhavan bhavet ||</span>
        <br/>
      </div>
      <div class="lg">
        <span>dṛṣṭaṃ vāvaraṇāpāye taddeśānyopalambhanam |</span>
        <br/>
        <span>saṃskṛtāsaṃskṛtatve ca śabdaikatve na siddhyataḥ ||</span>
        <br/>
      </div>
      <div class="lg">
        <span>ekāvasthābhyupeto vā sarvair jñāyeta vā na vā |</span>
        <br/>
        <span>pratyekābhihitā doṣāḥ syur dvayor api saṃskṛtau ||</span>
        <br/>
      </div>
      <div class="lg">
        <span>tena prādeśikaṃ jñānaṃ na kṛtatvād vinā bhaved |</span>
        <br/>
        <span>uttaraṃ śrotrasaṃskārād bhāṣyakāreṇa varṇitam ||</span>
        <br/>
      </div>
      <div class="lg">
        <span>tadbhedāt śrutibhedaś ca pratiśrotṛ vyavasthitaḥ |</span>
        <br/>
        <span>nāvaśyaṃ śrotram ākāśam asmābhiś cābhyupeyate ||</span>
        <br/>
      </div>
      <div class="lg">
        <span>na cānavayavaṃ vyoma jainasāṃkhyaniṣedhataḥ |</span>
        <br/>
        <span>tenākāśaikadeśo vā yad vā vastvantaraṃ bhavet ||</span>
        <br/>
      </div>
      <span class="pb" data-page="529">&lt;pb n="529"&gt;</span>
      <div class="lg">
        <span>kāryārthāpattigamyaṃ naḥ śrotraṃ pratinaraṃ sthiram |</span>
        <br/>
        <span>yady api vyāpi caikaṃ ca tathāpi dhvanisaṃskṛtiḥ ||</span>
        <br/>
      </div>
      <div class="lg">
        <span>adhiṣṭhāneṣu sā yasya tacchabdaṃ pratipatsyate |</span>
        <br/>
        <span>athāpīndriyasaṃskāraḥ so 'py adhiṣṭhānadeśataḥ ||</span>
        <br/>
      </div>
      <div class="lg">
        <span>śabdaṃ na śroṣyati śrotraṃ tenāsaṃskṛtaśaṣkuli |</span>
        <br/>
        <span>aprāptakarṇadeśatvād dhvaner na śrotrasaṃskriyā ||</span>
        <br/>
      </div>
      <div class="lg">
        <span>ato 'dhiṣṭhānabhedena saṃskāraniyamasthitiḥ |</span>
        <br/>
        <span>nanv ekasminn adhiṣṭhāne labdhasaṃskāram indriyam ||</span>
        <br/>
      </div>
      <div class="lg">
        <span>bodhakaṃ sarvadeheṣu syād ekendriyavādinaḥ |</span>
        <br/>
        <span>puṃsā dehapradeśeṣu vijñānotpattir iṣyate ||</span>
        <br/>
      </div>
      <div class="lg">
        <span>tena pradhānavaideśyād viguṇā sā tu saṃskṛtiḥ |</span>
        <br/>
        <span>niṣpradeśo 'pi cātmā naḥ kārtsnyena ca vidann api ||</span>
        <br/>
      </div>
      <span class="pb" data-page="530">&lt;pb n="530"&gt;</span>
      <div class="lg">
        <span>śarīra eva gṛhṇātīty evam ukte na dṛṣyati |</span>
        <br/>
        <span>ekatve 'pi yathākāśaṃ dravyaiḥ sāvayavaiḥ pṛthak ||</span>
        <br/>
      </div>
      <div class="lg">
        <span>saṃsargabhedaṃ labhate saṃskārāsaṃskṛto tathā |</span>
        <br/>
        <span>vyomno 'navayavavyāptisadbhāve 'pi bhuviṣṭhitān ||</span>
        <br/>
      </div>
      <div class="lg">
        <span>dvyāśrayatvaṃ na saṃsargo ghaṭādīnanurudhyate |</span>
        <br/>
        <span>bādhiryādivyavasthānam anenaiva ca hetunā ||</span>
        <br/>
      </div>
      <div class="lg">
        <span>tadevābhogyam anyasya dharmādharmavaśīkṛtam |</span>
        <br/>
        <span>yathā tatra vasann eva svāmitvād avaropitaḥ ||</span>
        <br/>
      </div>
      <div class="lg">
        <span>na bhogaṃ labhate tadvadbadhiro 'nyatra śṛṇvati |</span>
        <br/>
        <span>śrotraśabdāśrayāṇāṃ ca na nāmāvayavāḥ svayam ||</span>
        <br/>
      </div>
      <span class="pb" data-page="531">&lt;pb n="531"&gt;</span>
      <div class="lg">
        <span>na caikadeśavṛttitvaṃ tathāpy etan na duṣyati |</span>
        <br/>
        <span>vyañjakānāṃ hi vāyūnāṃ bhinnāvayavadeśatā ||</span>
        <br/>
      </div>
      <div class="lg">
        <span>jātibhedaś ca tenaiva saṃskāro vyavatiṣṭhate |</span>
        <br/>
        <span>anyārthaṃ prerito vāyur yathā'nyaṃ na karotivaḥ ||</span>
        <br/>
      </div>
      <div class="lg">
        <span>tathānyavarṇaṃ saṃskāraśakto nānyaṃ kariṣyati |</span>
        <br/>
        <span>anyais tālvādisaṃyogair varṇo nānyo yathaiva te ||</span>
        <br/>
      </div>
      <div class="lg">
        <span>tathā dhvanyantarākṣepo na dhvanyantarasāribhiḥ |</span>
        <br/>
        <span>tasmād utpattyabhivyaktyoḥ kāryārthāpattitaḥ samaḥ ||</span>
        <br/>
      </div>
      <div class="lg">
        <span>sāmarthyabhedaḥ sarvatra,   syāt prayatnavivakṣayoḥ |</span>
        <br/>
        <span>viṣayasyāpi saṃskāre tenaikasyaiva saṃskṛtiḥ ||</span>
        <br/>
      </div>
      <span class="pb" data-page="532">&lt;pb n="532"&gt;</span>
      <div class="lg">
        <span>naraiḥ sāmarthyabhedāc ca na sarvair avagamyate |</span>
        <br/>
        <span>yathaivotpadyamāno 'yaṃ na sarvair avagamyate ||</span>
        <br/>
      </div>
      <div class="lg">
        <span>digdeśādivibhāgena sarvān prati bhavann api |</span>
        <br/>
        <span>tathaiva yatsamīpasthair nādaiḥ syād yasya saṃskṛtiḥ ||</span>
        <br/>
      </div>
      <div class="lg">
        <span>tair eva śrūyate śabdo na dūrasthaiḥ kathañ cana |</span>
        <br/>
        <span>dvayasaṃskārapakṣe tu mṛṣā doṣadvaye vacaḥ ||</span>
        <br/>
      </div>
      <div class="lg">
        <span>yenānyataravaikalyāt sarvaiḥ sarvo na gṛhyate |</span>
        <br/>
        <span>sarvalokaprasiddhāṃ ca vivakṣānusṛtāṃ śrutim ||</span>
        <br/>
      </div>
      <div class="lg">
        <span>anugacchadibhir ekāntāt kāryo mārgaḥ parokṣakaiḥ |</span>
        <br/>
        <span>tatra ye tāvad icchanti prāksaṃyogavibhāgataḥ ||</span>
        <br/>
      </div>
      <span class="pb" data-page="533">&lt;pb n="533"&gt;</span>
      <div class="lg">
        <span>śabda utpadyate tasmād anyas tatsadṛśaḥ punaḥ |</span>
        <br/>
        <span>tadanantaradeśe 'nyas tādṛganyas tataḥ paraḥ ||</span>
        <br/>
      </div>
      <div class="lg">
        <span>vīcītaraṅgavṛttyaivam antyaḥ śrotreṇa gṛhyate |</span>
        <br/>
        <span>adṛṣṭakalpanā tasmin pakṣe bahvī prasajyate ||</span>
        <br/>
      </div>
      <div class="lg">
        <span>śabdabhede na tāvan naḥ prajñābhedaḥ pravarttate |</span>
        <br/>
        <span>ārambhakatvaṃ śabdasya niṣkriyasyāpramāṇakam ||</span>
        <br/>
      </div>
      <div class="lg">
        <span>deśāntaragataṃ kārya nāmūrtasyābhighnataḥ |</span>
        <br/>
        <span>deśeyattānimittaṃ ca nārambhaniyamaṃ prati ||</span>
        <br/>
      </div>
      <div class="lg">
        <span>na ca diṅniyame hetur anuvātagates tathā |</span>
        <br/>
        <span>sadṛśaṃ vā sajātiṃ vā karotīti ca duṣkaram ||</span>
        <br/>
      </div>
      <div class="lg">
        <span>ārambhasarvadikkatve na ca hetuḥ pratīyate |</span>
        <br/>
        <span>niranvayair vinaśyadbhir na cātyantāsatāṃ kriyā ||</span>
        <br/>
      </div>
      <span class="pb" data-page="534">&lt;pb n="534"&gt;</span>
      <div class="lg">
        <span>jñānasantānavaccaiṣāṃ santāno nāvakalpate |</span>
        <br/>
        <span>vegavatsakriyatvābhyāṃ taraṅgāṇāṃ tu yujyate ||</span>
        <br/>
      </div>
      <div class="lg">
        <span>kāryadeśāntarārambho yāvadvegaṃ ca tatkriyā |</span>
        <br/>
        <span>ārambhapratibandho 'sya na ca kuḍyādibhibhaṃvet ||</span>
        <br/>
      </div>
      <div class="lg">
        <span>na hy asūrttasya sadbhāvo sūrtamadhye vihanyate |</span>
        <br/>
        <span>na ca kuḍyādibhir vyoma nāśyate sāryate 'pi vā ||</span>
        <br/>
      </div>
      <div class="lg">
        <span>na tirodhīyate tasmāt kuḍyamadhye 'pi tad dhruvam |</span>
        <br/>
        <span>ākāśaṃ tatra na syāc cet kuḍyasthānaṃ virudhyate ||</span>
        <br/>
      </div>
      <div class="lg">
        <span>tan madhyāvayavānāṃ ca, na hi tiṣṭhati te ghane |</span>
        <br/>
        <span>athāvṛtyātmakadravyasaṃyogarahitaṃ nabhaḥ ||</span>
        <br/>
      </div>
      <div class="lg">
        <span>śabdotpādaṃ bibhartīti tatra nyāyo na kaś cana |</span>
        <br/>
        <span>anyathāpy upapannatvāt nārthāpattyaitad iṣyate ||</span>
        <br/>
      </div>
      <span class="pb" data-page="535">&lt;pb n="535"&gt;</span>
      <div class="lg">
        <span>na pramāṇāntaraṃ ceyaṃ pramāṇadvayavādinām |</span>
        <br/>
        <span>sambandhānupalabdheś ca nānumānena kalpanā ||</span>
        <br/>
      </div>
      <div class="lg">
        <span>brūyāt sāmānyadṛṣṭaṃ ced, bhaved dhetor viruddhatā |</span>
        <br/>
        <span>sajātīyakaraḥ śabdo guṇatvāc cendriyādivat ||</span>
        <br/>
      </div>
      <div class="lg">
        <span>aśabdārambhakas tadvat syād adeśāntare tathā |</span>
        <br/>
        <span>yatra hy avayavā deśe paṭādīnāṃ vyavasthitāḥ ||</span>
        <br/>
      </div>
      <div class="lg">
        <span>tatraiva tadguṇāḥ sarve tadārabdho 'vayavy api |</span>
        <br/>
        <span>tadguṇāś cāpi taddeśās tenaiṣām ekadeśatā ||</span>
        <br/>
      </div>
      <div class="lg">
        <span>tadvadādyā pṛthagdeśāḥ śabdāḥ sarve bhavanti hi |</span>
        <br/>
        <span>śabdaṃ nārabhate śabdaḥ śabdatvād antyaśabdavat ||</span>
        <br/>
      </div>
      <div class="lg">
        <span>evaṃ vibhāgasaṃyogau tadbhāvād antyayogavat |</span>
        <br/>
        <span>jainakāpilanirdiṣṭaṃ śabdaśrotrādisarpaṇam ||</span>
        <br/>
      </div>
      <div class="lg">
        <span>sādhīyo 'smāt,   tad apy atra yuktyā naivāvatiṣṭhate |</span>
        <br/>
        <span>śabdasyāgamanaṃ tāvad adṛṣṭaṃ parikalpitam ||</span>
        <br/>
      </div>
      <span class="pb" data-page="536">&lt;pb n="536"&gt;</span>
      <div class="lg">
        <span>mūrtisparśādimattvaṃ ca teṣām abhibhavaḥ satām |</span>
        <br/>
        <span>tvagagrāhyatvam anye ca bhāgāḥ sūkṣmāḥ prakīrtitāḥ ||</span>
        <br/>
      </div>
      <div class="lg">
        <span>teṣām adṛśyamānānāṃ kathaṃ ca racanākramaḥ |</span>
        <br/>
        <span>kīdṛśād racanābhedād varṇabhedaś ca jāyate ||</span>
        <br/>
      </div>
      <div class="lg">
        <span>dravatvena vinā caiṣāṃ saṃśleṣaḥ kathyate katham |</span>
        <br/>
        <span>āgacchatāṃ ca viśleṣo na bhaved vāyunā katham ||</span>
        <br/>
      </div>
      <div class="lg">
        <span>laghavo 'vayavā hy ete nibaddhā na ca kena cit |</span>
        <br/>
        <span>vṛkṣādyabhihatānāṃ ca viśleṣo loṣṭavad bhavet ||</span>
        <br/>
      </div>
      <div class="lg">
        <span>ekaśrotrapraveśe ca nānyeṣāṃ syāt punaḥ śrutiḥ |</span>
        <br/>
        <span>na cāvāntaravarṇānāṃ nānātvasyāsti kāraṇam ||</span>
        <br/>
      </div>
      <div class="lg">
        <span>na caikasyaiva sarvāsu gamanaṃ dikṣu yujyate |</span>
        <br/>
        <span>śrotrāgamanapakṣe ca, tan na, vṛttiś ca gacchati ||</span>
        <br/>
      </div>
      <span class="pb" data-page="537">&lt;pb n="537"&gt;</span>
      <div class="lg">
        <span>tadadṛṣṭadvayaṃ tasya, dūrasthena ca vikriyā |</span>
        <br/>
        <span>prāptiḥ sarvagatatvāc cet, tulyā dūragateṣv api ||</span>
        <br/>
      </div>
      <div class="lg">
        <span>vikriyāvikriye tatra sarvaiḥ syātāṃ na bhedataḥ |</span>
        <br/>
        <span>asambaddhavikāritvam apīṣṭaṃ tatra pūrvavat ||</span>
        <br/>
      </div>
      <div class="lg">
        <span>asambandhasamānatve nāsanno hi viśiṣyate |</span>
        <br/>
        <span>amūrtā śrotravṛttiś ca na mūrtena vihanyate ||</span>
        <br/>
      </div>
      <div class="lg">
        <span>tatra vyavahitaḥ śabdaḥ kimarthaṃ nopalabhyate |</span>
        <br/>
        <span>śrtotrasya vikriyāyāṃ ca neyattāyā niyāmakam ||</span>
        <br/>
      </div>
      <span class="pb" data-page="538">&lt;pb n="538"&gt;</span>
      <div class="lg">
        <span>nānuvātādibhis tasya vṛtteś ca preraṇaṃ bhavet |</span>
        <br/>
        <span>anuvātaṃ vihanyeta, prativātaṃ ca sā vrajet ||</span>
        <br/>
      </div>
      <div class="lg">
        <span>tadgataṃ hy anuvātatvaṃ syān na śabdagataṃ tadā |</span>
        <br/>
        <span>yeṣāṃ tv aprāpta evāyaṃ śabdaḥ śrotreṇa gṛhyate ||</span>
        <br/>
      </div>
      <div class="lg">
        <span>teṣām aprāptitulyatvaṃ dūravyavahitādiṣu |</span>
        <br/>
        <span>tatra dūrasamīpasthagrahaṇāgrahaṇe same ||</span>
        <br/>
      </div>
      <div class="lg">
        <span>syātāṃ na ca kramo nāpi tīvramandādisambhavaḥ |</span>
        <br/>
        <span>tasmāc chrotriyadṛṣṭāpi kalpaneyaṃ parīkṣyatām ||</span>
        <br/>
      </div>
      <div class="lg">
        <span>prayatnābhihato vāyuḥ koṣṭhyo yātītyasaṃśayam |</span>
        <br/>
        <span>sa saṃyogavibhāgau ca tālvāder anurudhyate ||</span>
        <br/>
      </div>
      <div class="lg">
        <span>vegavattvāc ca so 'vaśyaṃ yāvad vegaṃ pratiṣṭhate |</span>
        <br/>
        <span>tasyātmavayavānāṃ ca stimitena ca vāyunā ||</span>
        <br/>
      </div>
      <div class="lg">
        <span>saṃyogā viprayogāś ca jāyante gamanād dhruvam |</span>
        <br/>
        <span>karṇavyomani sa prāptaḥ śaktiṃ śrotre niyacchati ||</span>
        <br/>
      </div>
      <span class="pb" data-page="539">&lt;pb n="539"&gt;</span>
      <div class="lg">
        <span>tadbhāve śabdabodhāc ca saṃskāro 'dṛṣṭa iṣyate |</span>
        <br/>
        <span>utpattiśaktivat so 'pīty adhikaṃ no na kiñ cana ||</span>
        <br/>
      </div>
      <div class="lg">
        <span>tathaiva tadviśeṣo 'pi viśiṣṭagrahaṇād bhavet |</span>
        <br/>
        <span>śabdotpatter niṣiddhatvād anyathānupapattitaḥ ||</span>
        <br/>
      </div>
      <div class="lg">
        <span>viśiṣṭasaṃskṛter janma dhvanibhyo 'dhyavasīyate |</span>
        <br/>
        <span>tadbhāvabhāvitā cātra śaktyastitvā'vavodhinī ||</span>
        <br/>
      </div>
      <div class="lg">
        <span>śrotraśaktivad eveṣṭā, buddhis tatra hi saṃhṛtā |</span>
        <br/>
        <span>kuḍyādipratibandho 'pi yujyate mātariśvanaḥ ||</span>
        <br/>
      </div>
      <span class="pb" data-page="540">&lt;pb n="540"&gt;</span>
      <div class="lg">
        <span>śrotradeśābhighāte 'pi tena tīvrapravartinā |</span>
        <br/>
        <span>tasya ca kramavartitvāt kṣayi vegātmasaṃpadaḥ ||</span>
        <br/>
      </div>
      <div class="lg">
        <span>saṃskārakramatīvratvamandatādinimittatā |</span>
        <br/>
        <span>imam eva ca saṃskāraṃ śabdagrahaṇakāraṇam ||</span>
        <br/>
      </div>
      <div class="lg">
        <span>ke cit tu paṇḍitam manyāḥ śrotram ity abhimanvate |</span>
        <br/>
        <span>saṃjñāsañcāraṇāc caiṣāṃ bahumānaḥ svacetasi ||</span>
        <br/>
      </div>
      <div class="lg">
        <span>mudhaiṣāṃ bahumāno 'yaṃ vastvanutpādya kiñ cana |</span>
        <br/>
        <span>dhvanijanyād dhi saṃskārāc chrotraṃ nānyat pradarśitam ||</span>
        <br/>
      </div>
      <div class="lg">
        <span>taṃ muktvā śrotraśabdena kiṃ dṛṣṭam adhikaṃ ca taiḥ |</span>
        <br/>
        <span>evañ jātīyakān arthān phalena pratipāditān ||</span>
        <br/>
      </div>
      <div class="lg">
        <span>lokaḥ saṃskāraśabdena sāmānyenaiva jalpati |</span>
        <br/>
        <span>śrotraśabdo viśeṣeṇa tatrāvijñātasaṅgatiḥ ||</span>
        <br/>
      </div>
      <div class="lg">
        <span>siddhaṃ svārthaṃ parityajya nābhidhānena vartate |</span>
        <br/>
        <span>ādāvaparibhāṣyatvaṃ bhāṣyakāro yadabravīt ||</span>
        <br/>
      </div>
      <span class="pb" data-page="541">&lt;pb n="541"&gt;</span>
      <div class="lg">
        <span>padārtheṣu bhavet teṣāṃ tadatikramaṇaṃ phalam |</span>
        <br/>
        <span>saṃskāravyatirikte ca sarvalokasya vastuni ||</span>
        <br/>
      </div>
      <div class="lg">
        <span>śrotraśabdaḥ prasiddhaḥ san svāc chandyenāpanīyate |</span>
        <br/>
        <span>indriyāṇām abhivyaktir garbhasthasyaiva dehinaḥ ||</span>
        <br/>
      </div>
      <div class="lg">
        <span>prākkāryād āgamaiḥ siddhā tatpradveṣeṇa laṅghyate |</span>
        <br/>
        <span>na ca śabdārthasambandhaḥ kartuṃ yogyaḥ kathañ cana ||</span>
        <br/>
      </div>
      <div class="lg">
        <span>kṣaṇikaśrotrapakṣe ca so 'vaśyaṃ kṛtako bhavet |</span>
        <br/>
        <span>saṃskāre tulyam etac cet, na saṃskārāntarasthiteḥ ||</span>
        <br/>
      </div>
      <div class="lg">
        <span>saṃskāraśabdavācyā hi ke cid varṣaśatāny api |</span>
        <br/>
        <span>dhriyante tena tacchabdasambandho na vinaśyati ||</span>
        <br/>
      </div>
      <span class="pb" data-page="542">&lt;pb n="542"&gt;</span>
      <div class="lg">
        <span>śrotraśabdaḥ punaḥ pūrva saṃskārād uttaratra tu |</span>
        <br/>
        <span>ekadeśanibaddhe hi sarvadārthe pratiṣṭhitaḥ ||</span>
        <br/>
      </div>
      <div class="lg">
        <span>śakyaṃ ca ghriyamāṇatvam indriyatvāt tvagāditvat |</span>
        <br/>
        <span>vaktuṃ śrotrasya tenātra kṣaṇikotpattyasambhavaḥ ||</span>
        <br/>
      </div>
      <div class="lg">
        <span>yadi ca dhvanisasamparkāc chrotram evopajāyate |</span>
        <br/>
        <span>badhirasyāpi tajjanma kimarthaṃ nopalabhyate ||</span>
        <br/>
      </div>
      <div class="lg">
        <span>yad yasya nāsti tat tasya sutarāṃ jananakṣamam |</span>
        <br/>
        <span>tasmād apekṣitaṃ śrotraṃ badhirasyāpi jāyatām ||</span>
        <br/>
      </div>
      <div class="lg">
        <span>saṃskāre 'py aviśiṣṭaṃ cet, nāsāv upahatendriye |</span>
        <br/>
        <span>śrotramācchāditaṃ doṣaiḥ saṃskartuṃ dhvanayo 'kṣamāḥ ||</span>
        <br/>
      </div>
      <span class="pb" data-page="543">&lt;pb n="543"&gt;</span>
      <div class="lg">
        <span>utpadyamānapakṣe tu na kiñ cit pratibandhanam |</span>
        <br/>
        <span>śrotram ākāśadeśaṃ ca bhautikendriyavādinaḥ ||</span>
        <br/>
      </div>
      <div class="lg">
        <span>yamāhus tasya sadbhāvaḥ prāgdhvaneḥ kena vāryate |</span>
        <br/>
        <span>siddhasya ca padārthasya yānyataḥ kāryaṃ yogyatā ||</span>
        <br/>
      </div>
      <div class="lg">
        <span>saṃskāraśabdavācyatvāt sā yuktyā vāryate kayā |</span>
        <br/>
        <span>lokāgamaprasiddheṣu padārtheṣv anyathā vacaḥ ||</span>
        <br/>
      </div>
      <div class="lg">
        <span>tanmudhākhedakāri syād goviṣāṇāśanopamam |</span>
        <br/>
        <span>yadi tv avaśyaṃ kartavyastārkikoktiviparyayaḥ ||</span>
        <br/>
      </div>
      <div class="lg">
        <span>tato vedānusāreṇa kāryā dikśrotratāmatiḥ |</span>
        <br/>
        <span>diśaḥ śrotram iti hy etat pralayeṣv abhidhīyate ||</span>
        <br/>
      </div>
      <div class="lg">
        <span>tac ca prakṛtigāmitvavacanaṃ cakṣurādivat |</span>
        <br/>
        <span>sūryam asya tathā cakṣuruktaṃ gamayatād iti ||</span>
        <br/>
      </div>
      <div class="lg">
        <span>tejaḥ prakṛtivijñānaṃ tathā śrotraṃ digātmakam |</span>
        <br/>
        <span>dik ca sarvaṃgataukā ca yāvad vyoma vyavasthitā ||</span>
        <br/>
      </div>
      <span class="pb" data-page="544">&lt;pb n="544"&gt;</span>
      <div class="lg">
        <span>karṇacchidraparicchannā śrtotram ākāśadeśavat |</span>
        <br/>
        <span>yāvāṃś ca kaṇabhugnyāyo nabhobhāgaprakalpane ||</span>
        <br/>
      </div>
      <div class="lg">
        <span>digbhāge tu samasto 'sau, āgamāt tu viśiṣyate |</span>
        <br/>
        <span>tasmād digdravyabhāgo yaḥ puṇyāpuṇyavaśīkṛtaḥ ||</span>
        <br/>
      </div>
      <div class="lg">
        <span>karṇacchidraparicchinnaḥ śrotraṃ saṃskriyate ca saḥ |</span>
        <br/>
        <span>tasmāt svato 'navasthānaṃ parastādity asiddhatā ||</span>
        <br/>
      </div>
      <div class="lg">
        <span>pratyayasyānavasthānaṃ vyomny api sthagite 'sti naḥ |</span>
        <br/>
        <span>na ca tasmin vināśitvaṃ dravye 'dravyātmake sati ||</span>
        <br/>
      </div>
      <div class="lg">
        <span>tatrānumānabuddhiś cet, śabde 'py astīti gamyatām |</span>
        <br/>
        <span>karoter yac ca karmatvāt kṛtakatvam udāhṛtam ||</span>
        <br/>
      </div>
      <span class="pb" data-page="545">&lt;pb n="545"&gt;</span>
      <div class="lg">
        <span>arthas tāvadasiddho 'yam abhidhānam athocyate |</span>
        <br/>
        <span>tatrāpi vyabhicāritvaṃ tatkriyājanmavādinaḥ ||</span>
        <br/>
      </div>
      <div class="lg">
        <span>gomayādāvatajjanye 'py eṣa śabdo hi dṛśyate |</span>
        <br/>
        <span>yathā kathañ cid iṣṭaṃ cet kāryatvaṃ gomayādiṣu ||</span>
        <br/>
      </div>
      <div class="lg">
        <span>tathāpy ākāśamātratvaṃ kuruṣv ety atra dṛśyate |</span>
        <br/>
        <span>varaṇābhāvamātratvāt kāryam eveti cet, na tat ||</span>
        <br/>
      </div>
      <div class="lg">
        <span>bauddhānām api nābhāvaḥ svayaṃsiddho hi janyate |</span>
        <br/>
        <span>mṛdāṃ deśāntaraprāptir vyāpāraphalam atra hi ||</span>
        <br/>
      </div>
      <div class="lg">
        <span>anāvṛtyātmakaṃ vyoma nityam eva vyavasthitam |</span>
        <br/>
        <span>nityasya karaṇābhāvāt prayoge 'sminn athocyate ||</span>
        <br/>
      </div>
      <div class="lg">
        <span>bhrāntatvaṃ gauṇatā veti śabde 'py evaṃ bhaviṣyati |</span>
        <br/>
        <span>prāgbhāgo yaḥ surāṣṭrāṇāṃ mālavānāṃ sa dakṣiṇaḥ ||</span>
        <br/>
      </div>
      <span class="pb" data-page="546">&lt;pb n="546"&gt;</span>
      <div class="lg">
        <span>prāgbhāgaḥ punar etaṣāṃ teṣām uttarataḥ sthitaḥ |</span>
        <br/>
        <span>tena sūryoditer deśau bhinnāv ubhayavāsinām ||</span>
        <br/>
      </div>
      <div class="lg">
        <span>dṛṣṭau saviturekatve 'py ato 'naikāntiko bhavet |</span>
        <br/>
        <span>paśyanty eke ca yaddeśāv udayās tamayau raveḥ ||</span>
        <br/>
      </div>
      <div class="lg">
        <span>tāvatyevābhimanyante parastāt tannivāsinaḥ |</span>
        <br/>
        <span>na ca bhinnā nirīkṣyante tena nādityabhinnatā ||</span>
        <br/>
      </div>
      <div class="lg">
        <span>madhyāhne sarvaṃ puṃsāṃ syād ekaṃ copari darśanam |</span>
        <br/>
        <span>yo yo gṛhītaḥ sarvasmāt purataḥ savitekṣyate ||</span>
        <br/>
      </div>
      <div class="lg">
        <span>tadantarādhikātmā ca bhāti tenāgrataḥ sthitaḥ |</span>
        <br/>
        <span>viprakṛṣṭāntarāṇāṃ ca stokadeśe 'pi dṛśyate ||</span>
        <br/>
      </div>
      <div class="lg">
        <span>siddhabhinnāgradeśānāṃ dūradeśasamānatā |</span>
        <br/>
        <span>tatrāpi viprakṛṣṭasya sannidhyadhyāsakāritā ||</span>
        <br/>
      </div>
      <span class="pb" data-page="547">&lt;pb n="547"&gt;</span>
      <div class="lg">
        <span>deśabhrāntir bhavet puṃsāṃ tattaddeśam apaśyatām |</span>
        <br/>
        <span>śabde tu kiṃnimittaiṣā, tatrāpi vyāpitākṛtā ||</span>
        <br/>
      </div>
      <div class="lg">
        <span>yo yo gṛhītaḥ sarvasmin deśe śabdo 'pi dṛśyate |</span>
        <br/>
        <span>na cāsyāvayavāḥ santi yena vartteta bhāgaśaḥ ||</span>
        <br/>
      </div>
      <div class="lg">
        <span>śabdo varttata ity evam, tatra sarvātmakaś ca saḥ |</span>
        <br/>
        <span>vyañjakadhvanyadhīnatvāt taddeśe tu sa gṛhyate ||</span>
        <br/>
      </div>
      <span class="pb" data-page="548">&lt;pb n="548"&gt;</span>
      <div class="lg">
        <span>na ca dhvanīnāṃ sāmarthyaṃ vyāptuṃ vyoma nirantaram |</span>
        <br/>
        <span>tenāvicchinnarūpeṇa nāsau sarvatra gṛhyate ||</span>
        <br/>
      </div>
      <div class="lg">
        <span>dhvanīnāṃ bhinnadeśatvaṃ śrutis tatrānurudhyate |</span>
        <br/>
        <span>apūritāntarālatvād vicchedaś cāvasīyate ||</span>
        <br/>
      </div>
      <div class="lg">
        <span>teṣāṃ cālpakadeśatvāc chabdasyāvibhutāmatiḥ |</span>
        <br/>
        <span>gatimadvegavattvābhyāṃ te cāyānti yato yataḥ ||</span>
        <br/>
      </div>
      <div class="lg">
        <span>śrotā tatas tataḥ śabdamāyāntam iva manyate |</span>
        <br/>
        <span>sūryasya bhinnadeśatvaṃ nanv ekena na gṛhyate ||</span>
        <br/>
      </div>
      <div class="lg">
        <span>na nāma sarvathā tāvad dṛṣṭāsyānekadeśatā |</span>
        <br/>
        <span>saviśeṣaṇahetuś cet tathāpi vyabhicāritā ||</span>
        <br/>
      </div>
      <div class="lg">
        <span>dṛśyate bhinnadeśo 'yam ity eko 'pi hi buddhyate |</span>
        <br/>
        <span>jalapātreṣu caikena nānekaḥ savitekṣyate ||</span>
        <br/>
      </div>
      <span class="pb" data-page="549">&lt;pb n="549"&gt;</span>
      <div class="lg">
        <span>yugapat, na ca bhedasya pramāṇaṃ tulyavedanāt |</span>
        <br/>
        <span>āhaikena nimittena pratipātraṃ pṛthak pṛthak ||</span>
        <br/>
      </div>
      <div class="lg">
        <span>bhinnāni pratibimbāni jāyante yugapanmama |</span>
        <br/>
        <span>atra brūmo yadā tāvajjale saureṇa tejasā ||</span>
        <br/>
      </div>
      <div class="lg">
        <span>sphuratā cākṣuṣaṃ tejaḥ pratisrotaḥ pravarttitam |</span>
        <br/>
        <span>svadeśa eva gṛhṇāti savitāram anekadhā ||</span>
        <br/>
      </div>
      <div class="lg">
        <span>bhinnamūrtiṃ yathā pātraṃ tadāsyānekatā kutaḥ |</span>
        <br/>
        <span>īṣannimīlite 'ṅgulyā yathā cakṣuṣi dṛśyate ||</span>
        <br/>
      </div>
      <div class="lg">
        <span>pṛthageko 'pi bhinnatvāc cakṣurvṛttes tathaiva naḥ |</span>
        <br/>
        <span>anye tu codayanty atra pratibimbodayaiṣiṇaḥ ||</span>
        <br/>
      </div>
      <div class="lg">
        <span>sa eva cet pratīyeta kasmān nopari dṛśyate |</span>
        <br/>
        <span>kūpādiṣu kuto 'dhastāt pratibimbekṣaṇaṃ bhavet ||</span>
        <br/>
      </div>
      <div class="lg">
        <span>prāṅmukho darpaṇaṃ paśyan syāc cet pratyaṅmukhaḥ katham |</span>
        <br/>
        <span>tatraiva bodhayed arthaṃ bahiryātaṃ yadindriyam ||</span>
        <br/>
      </div>
      <div class="lg">
        <span>tata etad bhaved evaṃ śarīre tat tu bodhakam |</span>
        <br/>
        <span>apsūryadarśināṃ nityaṃ cakṣurdvedhā pravarttate ||</span>
        <br/>
      </div>
      <span class="pb" data-page="550">&lt;pb n="550"&gt;</span>
      <div class="lg">
        <span>ekamūrdhvamadhastāc ca tatrordhvāṃśaprakāśitam |</span>
        <br/>
        <span>adhiṣṭhānānṛjusthatvān nātmā sūryaṃ prapadyate ||</span>
        <br/>
      </div>
      <div class="lg">
        <span>pāramparyārpitaṃ santamavāgvṛttyā tu budhyate |</span>
        <br/>
        <span>ūrdhvavṛttes tadekatvādavāgiva ca manyate ||</span>
        <br/>
      </div>
      <div class="lg">
        <span>adhastād eva tenārkaḥ, sāntarālaḥ pratīyate |</span>
        <br/>
        <span>evaṃ prāgbhūtayā vṛttyā pratyagvṛttisamarpitam ||</span>
        <br/>
      </div>
      <div class="lg">
        <span>budhyamāno mukhaṃ bhrāntyā pratyagity avagacchati |</span>
        <br/>
        <span>anekadeśavṛttau vā saty api pratibimbake ||</span>
        <br/>
      </div>
      <div class="lg">
        <span>samānabuddhigamyatvān nānātvaṃ naiva vidyate |</span>
        <br/>
        <span>vaktṛvaktrapradeśānāṃ bhinnatvād bhinnadeśatā ||</span>
        <br/>
      </div>
      <span class="pb" data-page="551">&lt;pb n="551"&gt;</span>
      <div class="lg">
        <span>śrotrāgamanapakṣe syāt taddeśe tv ekadeśatā |</span>
        <br/>
        <span>adhiṣṭhānābahirvṛtter anyasmin saty apīndriye ||</span>
        <br/>
      </div>
      <div class="lg">
        <span>taddeśāḥ karṇaśaṣkulyo gṛhyeran gamane sati |</span>
        <br/>
        <span>iyaṃ tu vaktranekatve śrotraikatve ca kalpanā ||</span>
        <br/>
      </div>
      <div class="lg">
        <span>vaktaryekatra bhinneṣu śrtotṛṣu syād viparyayaḥ |</span>
        <br/>
        <span>tatra hi śrotradeśānāṃ bhinnatvād bhinnadeśatā ||</span>
        <br/>
      </div>
      <div class="lg">
        <span>tadāgame tu vaktrekyādekadeśatvasambhavaḥ |</span>
        <br/>
        <span>dhvanyāgatyā yadi bhrāntir itaratrāpi sā samā ||</span>
        <br/>
      </div>
      <span class="pb" data-page="552">&lt;pb n="552"&gt;</span>
      <div class="lg">
        <span>bhinnavyañjakatālvādideśabhedād bhaviṣyati |</span>
        <br/>
        <span>sūtreṇa yugapadbhāvaḥ śrotraikatvād udāhṛtaḥ ||</span>
        <br/>
      </div>
      <div class="lg">
        <span>atas tadanusāreṇa yady apītyādikīrtanam |</span>
        <br/>
        <span>deśabhedena bhinnatvam ity etac cānumānikam ||</span>
        <br/>
      </div>
      <div class="lg">
        <span>pratyakṣas tu sa eveti pratyayas tena bādhakaḥ |</span>
        <br/>
        <span>paryāyeṇa yathā caiko bhinnān deśān vrajann api ||</span>
        <br/>
      </div>
      <div class="lg">
        <span>devadatto na bhidyeta tathā śabdo na bhidyate |</span>
        <br/>
        <span>jñātaikatvo yathaivāsau dṛśyamānaḥ punaḥ punaḥ ||</span>
        <br/>
      </div>
      <span class="pb" data-page="553">&lt;pb n="553"&gt;</span>
      <div class="lg">
        <span>na bhinnaḥ kālabhedena tathā śabdo na deśataḥ |</span>
        <br/>
        <span>paryāyād avirodhaś ced, vyāpitvād api dṛśyatām ||</span>
        <br/>
      </div>
      <div class="lg">
        <span>dṛṣṭasiddhau hi yo dharmaḥ sarvathā so 'bhyupeyate |</span>
        <br/>
        <span>varṇāntaravikāryatvād iti yoktā vināśitā ||</span>
        <br/>
      </div>
      <div class="lg">
        <span>ukte ca hetusiddhyartha sādṛśyasmaraṇe punaḥ |</span>
        <br/>
        <span>tatra smṛter asiddhatvam, na hy evaṃ pāṇiner vacaḥ ||</span>
        <br/>
      </div>
      <div class="lg">
        <span>ikārapariṇāmena yakāraḥ kriyatām iti |</span>
        <br/>
        <span>siddhe śabdārthasambandhe tacchāstraṃ hi pravarttate ||</span>
        <br/>
      </div>
      <span class="pb" data-page="554">&lt;pb n="554"&gt;</span>
      <div class="lg">
        <span>prayoganiyamārthāya na caivaṃ siddhatā bhavet |</span>
        <br/>
        <span>bhinnaprasiddhayos tena dadhi dadhyeti śabdayoḥ ||</span>
        <br/>
      </div>
      <div class="lg">
        <span>ācakṣāṇena sādhutvaṃ dadhītyautsargikaḥ kṛtaḥ |</span>
        <br/>
        <span>anvākhyātuṃ svarūpeṇa dadhyaśabdaṃ ca veditum ||</span>
        <br/>
      </div>
      <div class="lg">
        <span>svaśāstre laghubodhārtham ekatvam iva darśitam |</span>
        <br/>
        <span>tatrāci parataḥ siddhaṃ dadhyaśabdaṃ nivarttayan ||</span>
        <br/>
      </div>
      <div class="lg">
        <span>dadhīti śāstrataḥ prāptaḥ so 'yaṃ tenaiva vāryate |</span>
        <br/>
        <span>ikprayogaprasaṅge tu yaṇ sādhur iti gamyate ||</span>
        <br/>
      </div>
      <div class="lg">
        <span>paramārthas tu naivāsmin vikāro 'bhūt kadā cana |</span>
        <br/>
        <span>kevalaṃ yat tu sādṛśyaṃ tadanaikāntikīkṛtam ||</span>
        <br/>
      </div>
      <div class="lg">
        <span>kunde dadhyavikāre 'pi tatsādṛśyaṃ hi dṛśyate |</span>
        <br/>
        <span>nāsti sarvātmanā taccecchabde 'pi sthānamātrakam ||</span>
        <br/>
      </div>
      <span class="pb" data-page="555">&lt;pb n="555"&gt;</span>
      <div class="lg">
        <span>tenaitayor asiddhatvāt mūlahetor asiddhatā |</span>
        <br/>
        <span>kāraṇānuvidhāyitvaṃ yac cālpatvamahattvayoḥ ||</span>
        <br/>
      </div>
      <div class="lg">
        <span>tadasiddhaṃ na varṇo hi vardhate na padaṃ kva cit |</span>
        <br/>
        <span>varṇāntarajanau tāvat tatpadatvaṃ vihanyate ||</span>
        <br/>
      </div>
      <div class="lg">
        <span>apadaṃ hi bhaved etad yadi vā syāt padāntaram |</span>
        <br/>
        <span>varṇo 'navayavatvāt tu vṛddhihrāsau na gacchati ||</span>
        <br/>
      </div>
      <div class="lg">
        <span>vyomādivad ato 'siddhā vṛddhir asya svarūpataḥ |</span>
        <br/>
        <span>atha tādrūpyavijñānaṃ hetur ity abhidhīyate ||</span>
        <br/>
      </div>
      <div class="lg">
        <span>tathāpi vyabhicāritvaṃ śabdatve 'pi hi tanmatiḥ |</span>
        <br/>
        <span>vyaktyalpatvamahattve ca yad yathānuvidhīyate ||</span>
        <br/>
      </div>
      <div class="lg">
        <span>tathaivānuvidhānārthaṃ dhvanyalpatvamahattvayoḥ |</span>
        <br/>
        <span>vyaṅgyānāṃ caitadastīti loke 'py aikāntikaṃ na tat ||</span>
        <br/>
      </div>
      <div class="lg">
        <span>darpaṇālpamahattve 'pi dṛśyate 'nupatanmukham |</span>
        <br/>
        <span>na syād avyaṅgyatā tasya tatkriyājanyatāpi vā ||</span>
        <br/>
      </div>
      <div class="lg">
        <span>na cāsyoccāraṇādanyā vidyate janikā kriyā |</span>
        <br/>
        <span>yathā mahatyāṃ khātāyāṃ mṛdi vyomni mahattvadhīḥ ||</span>
        <br/>
      </div>
      <span class="pb" data-page="556">&lt;pb n="556"&gt;</span>
      <div class="lg">
        <span>alpāyām alpadhīr evam atyantākṛtake sati |</span>
        <br/>
        <span>tenātraivaṃ paropādhiḥ śabdavṛddhau matibhramaḥ ||</span>
        <br/>
      </div>
      <div class="lg">
        <span>na casyūlatvasūkṣmatve lakṣyete śabdavṛttinī |</span>
        <br/>
        <span>buddhitīvratvamandatve mahattvālpatvakalpanā ||</span>
        <br/>
      </div>
      <div class="lg">
        <span>sā ca paṭvī bhavaty eva mahātejaḥprakāśite |</span>
        <br/>
        <span>mandaprakāśite mandā ghaṭādāv api sarvadā ||</span>
        <br/>
      </div>
      <div class="lg">
        <span>evaṃ dīrghādayaḥ sarve dhvanidharmā iti sthitam |</span>
        <br/>
        <span>nādo vāyuguṇas tadvān vāyur vā yadi kalpyate ||</span>
        <br/>
      </div>
      <div class="lg">
        <span>varṇānāṃ śrotragamyatvān na ca ye śrotragocarāḥ |</span>
        <br/>
        <span>tatrāvarṇātmakaḥ śabdaḥ śaṅkhādeḥ śrūyate katham ||</span>
        <br/>
      </div>
      <div class="lg">
        <span>dhvanīnāṃ śrotragamyatvaṃ tasmāt ke cit pracakṣate |</span>
        <br/>
        <span>mārutapreritās te ca kurvanti śrotrasaṃskṛtim ||</span>
        <br/>
      </div>
      <span class="pb" data-page="557">&lt;pb n="557"&gt;</span>
      <div class="lg">
        <span>varṇavyaktau ca dṛṣṭatvāt teṣāṃ nādṛṣṭakalpanā |</span>
        <br/>
        <span>anye tu varṇayanty atra pūrvoktadhvanivādinaḥ ||</span>
        <br/>
      </div>
      <div class="lg">
        <span>marutām eva nānātvād ghoṣaśrutyupapādanam |</span>
        <br/>
        <span>tatra tālvādisaṃyogavibhāgaiḥ preritāḥ sphuṭam ||</span>
        <br/>
      </div>
      <div class="lg">
        <span>vyañjanti varṇam anye tu śabdatvaṃ sarvavarṇabhāk |</span>
        <br/>
        <span>varṇasarvagatatvāt tu nāpadyeta nirāśrayam ||</span>
        <br/>
      </div>
      <div class="lg">
        <span>na ca paryanuyogaḥ syāt kva varṇe vyaktir ity ayam |</span>
        <br/>
        <span>eta eva ca te pūrvam uktā bodhānuvarttinaḥ ||</span>
        <br/>
      </div>
      <div class="lg">
        <span>yeṣāṃ pracayanānātvād vṛttibhedaḥ pratīyate |</span>
        <br/>
        <span>yad vā jātyantaraṃ santu sarvathā kāryahetukam ||</span>
        <br/>
      </div>
      <span class="pb" data-page="558">&lt;pb n="558"&gt;</span>
      <div class="lg">
        <span>tvatpakṣavad dhvanīnāṃ naḥ śaktibhedaprakalpanam |</span>
        <br/>
        <span>darśanasya parārthatvaṃ yadi nāma pratīyate ||</span>
        <br/>
      </div>
      <div class="lg">
        <span>śabdasya kim ihāyātaṃ yena nityo 'bhyupeyate |</span>
        <br/>
        <span>anityeṣv api dṛṣṭatvād dvīpajvālāghaṭādiṣu ||</span>
        <br/>
      </div>
      <div class="lg">
        <span>parārthadarśanatvasya dharmatve 'pi na hetutā |</span>
        <br/>
        <span>vinā sādharmyadṛṣṭāntād viruddho vā bhaved ayam ||</span>
        <br/>
      </div>
      <div class="lg">
        <span>nityānām aprayogitvam aṇūnām api daśyate |</span>
        <br/>
        <span>arthapratyāyanaṃ caiṣa janmanaiva kariṣyati ||</span>
        <br/>
      </div>
      <span class="pb" data-page="559">&lt;pb n="559"&gt;</span>
      <div class="lg">
        <span>vināpi sthāsnurūpeṇa saṃyogādīn yathā kriyā |</span>
        <br/>
        <span>pūrvālocanam etasya bhūtasmṛtyā ca karmavat ||</span>
        <br/>
      </div>
      <div class="lg">
        <span>tasmān na viniyojyatvāt prāgastitvaṃ ghaṭādivat |</span>
        <br/>
        <span>prakāśitaṃ yathā cārthaṃ tejasā kena cit purā ||</span>
        <br/>
      </div>
      <div class="lg">
        <span>na vā bhūyopi buddhyante śabdād api tathā bhavet |</span>
        <br/>
        <span>darśanasya parārthatve yadasiddhyādi codyate ||</span>
        <br/>
      </div>
      <div class="lg">
        <span>tatkāṣṭhadahano vahnirabdāhārthaṃ niyujyate |</span>
        <br/>
        <span>anumānaprayoge hi vaktum ityādi yujyate ||</span>
        <br/>
      </div>
      <div class="lg">
        <span>arthāpattir iyaṃ coktā pakṣadharmādivarjitā |</span>
        <br/>
        <span>yadi nāśini nitye vā vināśiny eva vā bhavet ||</span>
        <br/>
      </div>
      <div class="lg">
        <span>śabde vācakasāmarthyam, tato dūṣaṇam ucyatām |</span>
        <br/>
        <span>phalavad vyavahārāṅgabhūtārthapratyayāṅgatā ||</span>
        <br/>
      </div>
      <div class="lg">
        <span>niṣphalatvena śabdasya yogyatvād avadhāryate |</span>
        <br/>
        <span>parīkṣyamāṇas tenāsya yuktyā nityavināśayoḥ ||</span>
        <br/>
      </div>
      <span class="pb" data-page="560">&lt;pb n="560"&gt;</span>
      <div class="lg">
        <span>sa dharmo 'bhyupagantavyo yaḥ pradhānaṃ na bādhate |</span>
        <br/>
        <span>na hy aṅgāṅgānurodhena pradhānaphalabādhanam ||</span>
        <br/>
      </div>
      <div class="lg">
        <span>yujyate, nāśipakṣe ca tadekāntāt prasajyate |</span>
        <br/>
        <span>na hy adṛṣṭārthasambandhaḥ śabdo bhavati vācakaḥ ||</span>
        <br/>
      </div>
      <div class="lg">
        <span>tathā cet syād apūrvo 'pi sarvaḥ sarvaṃ prakāśayet |</span>
        <br/>
        <span>sambandhadarśanaṃ cāsya nānityasyopapadyate ||</span>
        <br/>
      </div>
      <div class="lg">
        <span>sambandhajñānasiddhiś ced dhruvaṃ kālāntarasthitiḥ |</span>
        <br/>
        <span>anyasmin jñātasambandhe na cānyo vācako bhavet ||</span>
        <br/>
      </div>
      <div class="lg">
        <span>gośabdejñātasambandhe nāśvaśabdo hi vācakaḥ |</span>
        <br/>
        <span>athānyo 'pi svabhāvena kaś cid evāvabodhakaḥ ||</span>
        <br/>
      </div>
      <div class="lg">
        <span>tatrānibandhane na syāt ko 'sāv iti viniścayaḥ |</span>
        <br/>
        <span>yataḥ pratyaya ity evaṃ vyavahāro 'vakalpate ||</span>
        <br/>
      </div>
      <span class="pb" data-page="561">&lt;pb n="561"&gt;</span>
      <div class="lg">
        <span>śrotāṇāṃ syād apītthaṃ tu vaktāṇāṃ nāvakalpate |</span>
        <br/>
        <span>ajñātvā kam asau śabdam ādāv eva vivakṣati ||</span>
        <br/>
      </div>
      <div class="lg">
        <span>jānāti ced avaśyaṃ sa pūrvaṃ tenāvadhāritaḥ |</span>
        <br/>
        <span>tejaḥ pratyakṣaśeṣatvān na tattve 'pi prakāśakam ||</span>
        <br/>
      </div>
      <div class="lg">
        <span>sadṛśatvāt pratītiś cet, taddvāreṇāpy avācakaḥ |</span>
        <br/>
        <span>kasya caikasya sādṛśyāt kalpyatāṃ vācako 'paraḥ ||</span>
        <br/>
      </div>
      <div class="lg">
        <span>adṛṣṭasaṅgatitvena sarveṣāṃ tulyatā yataḥ |</span>
        <br/>
        <span>arthavān pūrvadṛṣṭaś cet, tasya tāvān kutaḥ kṣaṇaḥ ||</span>
        <br/>
      </div>
      <div class="lg">
        <span>dvistrir vānupalabdho hi nārthavān sampratīyate |</span>
        <br/>
        <span>apratītānyaśabdānāṃ tatkāle 'sāv anarthakaḥ ||</span>
        <br/>
      </div>
      <span class="pb" data-page="562">&lt;pb n="562"&gt;</span>
      <div class="lg">
        <span>sa evānyaśrutīnāṃ syād arthavān iti vismayaḥ |</span>
        <br/>
        <span>athāsya vidyamānā 'pi kaiś cid artho na gamyate ||</span>
        <br/>
      </div>
      <div class="lg">
        <span>tattulyam uttarasyeti kiṃ sādṛśyena vācakaḥ |</span>
        <br/>
        <span>anarthakatvam asya syād arthānanyaśrutīn prati ||</span>
        <br/>
      </div>
      <div class="lg">
        <span>pūrvasminn api tatsattvāt sarvānarthakatā bhavet |</span>
        <br/>
        <span>arthavatsadṛśatvena yo vā śrutavatāṃ mataḥ ||</span>
        <br/>
      </div>
      <div class="lg">
        <span>mukhyo 'sāvaśrutīnāṃ syāt, tadekatve na yujyate |</span>
        <br/>
        <span>sambandhākaraṇe yuktis taduktam iti kathyate ||</span>
        <br/>
      </div>
      <div class="lg">
        <span>śabdānityatvapakṣe 'pi viśeṣeṇa sa duṣkaraḥ |</span>
        <br/>
        <span>śabdaṃ tāvad anuccārya sambandhakaraṇaṃ kutaḥ ||</span>
        <br/>
      </div>
      <span class="pb" data-page="563">&lt;pb n="563"&gt;</span>
      <div class="lg">
        <span>na coccāritaṣṭasya sambandhena prayojanam |</span>
        <br/>
        <span>tenāsambaddhya naṣṭatvāt pūrvas tāvad anarthakaḥ ||</span>
        <br/>
      </div>
      <div class="lg">
        <span>uttaro 'kṛtasambandho vijñāyetārthavān katham |</span>
        <br/>
        <span>śabdoccāraṇasambandhakaraṇavyāvahārikāḥ ||</span>
        <br/>
      </div>
      <div class="lg">
        <span>kriyāḥ kramasvabhāvatvāt kaḥ kuryād yugapat kva cit |</span>
        <br/>
        <span>deśakālādibhedānāṃ puṃsā śabdāntaraśruteḥ ||</span>
        <br/>
      </div>
      <div class="lg">
        <span>pūrvaṃ kṛtrimasambandhe 'py ekaḥ śabdo na sidhyati |</span>
        <br/>
        <span>sambandhakathane 'py asya syād evaiṣā nirākṛtiḥ ||</span>
        <br/>
      </div>
      <div class="lg">
        <span>naṣṭāsadvarttamāneṣu nākhyānasya hi sambhavaḥ |</span>
        <br/>
        <span>arthavān kataraḥ śabdaḥ śroturvaktrā ca kathyatām ||</span>
        <br/>
      </div>
      <div class="lg">
        <span>yadā pūrvaśrutaṃ śabdaṃ nāsau śaknoti bhāṣitum |</span>
        <br/>
        <span>na tāvad arthavantaṃ sa bravīti sadṛśaṃ badet ||</span>
        <br/>
      </div>
      <div class="lg">
        <span>nārthavatsadṛśaḥ śabdaḥ śrotus tatropapadyate |</span>
        <br/>
        <span>arthavadgrahaṇābhāvāt,   na cāsāvarthavān svayam ||</span>
        <br/>
      </div>
      <span class="pb" data-page="564">&lt;pb n="564"&gt;</span>
      <div class="lg">
        <span>vaktuḥ śrotṛtvavelāyām etad eva prasajyate |</span>
        <br/>
        <span>evaṃ ca sarvavaktāṇāṃ na śabdaḥ kvacidarthavān ||</span>
        <br/>
      </div>
      <div class="lg">
        <span>bhaved yady api sambandhaḥ sargādau kasya cit kṛtaḥ |</span>
        <br/>
        <span>tasminn abuddhe naiva syād ekasmāt sadṛśe matiḥ ||</span>
        <br/>
      </div>
      <div class="lg">
        <span>atha tatkālajaiḥ pumbhis tasmin śabde 'vadhārite |</span>
        <br/>
        <span>pravṛtter anumīyeta tatsādṛśyaparamparā ||</span>
        <br/>
      </div>
      <div class="lg">
        <span>tatra sambandhamārgeṇa pūrvoktena prasajyate |</span>
        <br/>
        <span>smāryaṃ tanmūlasādṛśyaṃ tadadhīnārthaniścayāt ||</span>
        <br/>
      </div>
      <div class="lg">
        <span>vastuny utpattibhinne ca dūrādārabhya kalpitam |</span>
        <br/>
        <span>stokastokaviśeṣeṇa sādṛśyaṃ viprakṛṣyate ||</span>
        <br/>
      </div>
      <div class="lg">
        <span>svaravyañjanamātrādibhedāc chabde viśeṣataḥ |</span>
        <br/>
        <span>śālāmālā 'balāvelāśīletyādiprakalpanāt ||</span>
        <br/>
      </div>
      <span class="pb" data-page="565">&lt;pb n="565"&gt;</span>
      <div class="lg">
        <span>sādṛśyāt pratipattau ca bhrāntijñānaṃ prasajyate |</span>
        <br/>
        <span>dhūme vṛṣṭe 'gnisambandhe bāṣpād iva kṛśānuṣīḥ ||</span>
        <br/>
      </div>
      <div class="lg">
        <span>evam astv iti cet brūyān naitadbādhakavarjanāt |</span>
        <br/>
        <span>tāvatā siddham iti cet, śabdābhedo 'pi sidhyati ||</span>
        <br/>
      </div>
      <div class="lg">
        <span>tathā bhinnam abhinnaṃ vā sādṛśyaṃ vyaktito bhavet |</span>
        <br/>
        <span>evam ekam anekaṃ vā nityaṃ vānityam eva vā ||</span>
        <br/>
      </div>
      <div class="lg">
        <span>bhinnatvaikatvanityatve jātir eva prakalpyate |</span>
        <br/>
        <span>abhedānityanānātve pūrvoktenaiva tulyatā ||</span>
        <br/>
      </div>
      <div class="lg">
        <span>vyaktyananyat tathaikaṃ ca sādṛśyaṃ nityam iṣyate |</span>
        <br/>
        <span>vyaktinityatvamāpannaṃ tathā saty asmadohitam ||</span>
        <br/>
      </div>
      <div class="lg">
        <span>na cāvayavasāmānyarūpā sadṛśatā tava |</span>
        <br/>
        <span>varṇābhede hi sā sidhyen na cābhedas tvayeṣyate ||</span>
        <br/>
      </div>
      <span class="pb" data-page="566">&lt;pb n="566"&gt;</span>
      <div class="lg">
        <span>gośabdatvādigatvādi pūrvam eva nirākṛtam |</span>
        <br/>
        <span>varṇavyaktaya eva syur nityās tenāvabodhakāḥ ||</span>
        <br/>
      </div>
      <div class="lg">
        <span>gośabde 'vasthite 'smākaṃ tadaśaktijakāritā |</span>
        <br/>
        <span>gāvyāder api gobuddhir mūlaśabdānusāriṇī ||</span>
        <br/>
      </div>
      <div class="lg">
        <span>syāt sādṛśyanimittā ced gauraśabdād api dhruvam |</span>
        <br/>
        <span>tenāvyāvṛttir iṣṭātra gośabdād eva sā hi dhīḥ ||</span>
        <br/>
      </div>
      <div class="lg">
        <span>nanv ānupūrvyanityatvād anityo vācako bhavet |</span>
        <br/>
        <span>padaṃ vācakam iṣṭaṃ hi kramādhīnā ca tanmatiḥ ||</span>
        <br/>
      </div>
      <div class="lg">
        <span>varṇāḥ sarvagatatvād vo na svataḥ kramavṛttayaḥ |</span>
        <br/>
        <span>anityadhvanikāryatvāt kramasyāto vināśitā ||</span>
        <br/>
      </div>
      <div class="lg">
        <span>puruṣādhīnatā cāsya tadvivakṣāvaśād bhavet |</span>
        <br/>
        <span>varṇānāṃ nityatā tena niṣphalā paramāṇuvat ||</span>
        <br/>
      </div>
      <div class="lg">
        <span>yathā saty aṇunityatve ghaṭe tadracanātmake |</span>
        <br/>
        <span>na nityataivaṃ varṇeṣu nityeṣu padanāśitā ||</span>
        <br/>
      </div>
      <span class="pb" data-page="567">&lt;pb n="567"&gt;</span>
      <div class="lg">
        <span>na ca kramād vinā varṇā vijñātāḥ pratipādakāḥ |</span>
        <br/>
        <span>kramasyaiva padatvaṃ vastasmādevaṃ prasajyate ||</span>
        <br/>
      </div>
      <div class="lg">
        <span>padaṃ varṇātiriktaṃ tu yeṣāṃ syāt kramavarjitam |</span>
        <br/>
        <span>teṣām evārthavatyeṣā śabdanityatvakalpanā ||</span>
        <br/>
      </div>
      <div class="lg">
        <span>na tāvad ānupūrvyasya padatvaṃ naḥ prasajyate |</span>
        <br/>
        <span>na hi vastvantarādhāram etad dṛṣṭaṃ prakāśakam ||</span>
        <br/>
      </div>
      <div class="lg">
        <span>dvaye saty api tenātra vijñeyo 'rthasya vācakaḥ |</span>
        <br/>
        <span>varṇāḥ kiṃ nu kramopetāḥ kiṃ nu varṇāśrayaḥ kramaḥ ||</span>
        <br/>
      </div>
      <div class="lg">
        <span>kramaḥ kramavatām aṅgam iti kiṃ yuktisādhyatā |</span>
        <br/>
        <span>dharmamātram asau teṣāṃ na vastvantaram iṣyate ||</span>
        <br/>
      </div>
      <div class="lg">
        <span>itthaṃ pratīyamānāḥ syur varṇās tenāvabodhakāḥ |</span>
        <br/>
        <span>na ca kramasya kāryatvaṃ pūrvasiddhaparigrahāt ||</span>
        <br/>
      </div>
      <div class="lg">
        <span>vaktā na hi kramaṃ kañ cid svātantryeṇa prapadyate |</span>
        <br/>
        <span>yathaivāsya parair uktis tathaivainaṃ vivakṣati ||</span>
        <br/>
      </div>
      <div class="lg">
        <span>paro 'py evam ataś cāsya, sambandhavadanityatā |</span>
        <br/>
        <span>tenaivaṃ vyavahārāt syād akauṭasthye 'pi nityatā ||</span>
        <br/>
      </div>
      <span class="pb" data-page="568">&lt;pb n="568"&gt;</span>
      <div class="lg">
        <span>yatnataḥ pratiṣedhyā naḥ puruṣāṇāṃ svatantratā |</span>
        <br/>
        <span>varṇānām api nanv evam akauṭasthye 'pi setsyati ||</span>
        <br/>
      </div>
      <div class="lg">
        <span>nityeṣu satsu varṇeṣu vyavahārāt kramodayaḥ |</span>
        <br/>
        <span>ghaṭādiracanā yadvannityeṣu paramāṇuṣu ||</span>
        <br/>
      </div>
      <div class="lg">
        <span>tadabhāve hi nirmūlā racanā nāvadhāryate |</span>
        <br/>
        <span>aṇukalpāś ca varṇāṃśā na santīty upapāditam ||</span>
        <br/>
      </div>
      <div class="lg">
        <span>parair uktān bravīmīti vivakṣā cedṛśī dhruvam |</span>
        <br/>
        <span>tathā ca nityatāpattiḥ,   na cānyaccihnam asti vaḥ ||</span>
        <br/>
      </div>
      <span class="pb" data-page="569">&lt;pb n="569"&gt;</span>
      <div class="lg">
        <span>tajjātīyatvasādṛśye niṣiddhe, yat tu sambhavet |</span>
        <br/>
        <span>śabdatvena sajātitvaṃ tulyaṃ śabdāntareṣu tat ||</span>
        <br/>
      </div>
      <div class="lg">
        <span>jātyā yathā ghaṭādīnāṃ vyavahāropalakṣaṇam |</span>
        <br/>
        <span>tathaiva cānupūrvyāder jātidvāreṇa setsyati ||</span>
        <br/>
      </div>
      <div class="lg">
        <span>tālvādijātayas tāvat sarvapuṃsāṃ vyavasthitāḥ |</span>
        <br/>
        <span>vaktā tāvad dhvanīṃs tābhir upalakṣya nirasyati ||</span>
        <br/>
      </div>
      <span class="pb" data-page="570">&lt;pb n="570"&gt;</span>
      <div class="lg">
        <span>teṣāṃ ca jātayo bhinnāḥ śabdābhivyaktihetavaḥ |</span>
        <br/>
        <span>yāvadvarṇaṃ pravartante vyaktayo vā tadanvitāḥ ||</span>
        <br/>
      </div>
      <div class="lg">
        <span>tatra tālvādisaṃyogavibhāgakramapūrvakam |</span>
        <br/>
        <span>dhvanīnām ānupūrvyaṃ syāj jātyā cobhayanityatā ||</span>
        <br/>
      </div>
      <div class="lg">
        <span>yathaiva bhramaṇādīnāṃ bhāgair jātyā ca lakṣitaiḥ |</span>
        <br/>
        <span>kramānuvṛttir evaṃ syāt tālvādidhvanivarṇabhāk ||</span>
        <br/>
      </div>
      <div class="lg">
        <span>vyaktīnām eva vā saukṣmyāj jātidharmāvadhāraṇam |</span>
        <br/>
        <span>tadvaśena ca varṇānāṃ vyāpitve 'pi kramagrahaḥ ||</span>
        <br/>
      </div>
      <div class="lg">
        <span>evaṃ dhvaniguṇān sarvān nityatvena vyavasthitān |</span>
        <br/>
        <span>varṇā anupatantaḥ syur arthabhedāvabodhinaḥ ||</span>
        <br/>
      </div>
      <div class="lg">
        <span>ānupūrvī ca varṇānāṃ hrasvadīrghaplutāś ca ye |</span>
        <br/>
        <span>kālasya pravibhāgās tair jāyante dhvanyupādhayaḥ ||</span>
        <br/>
      </div>
      <span class="pb" data-page="571">&lt;pb n="571"&gt;</span>
      <div class="lg">
        <span>kālaś caiko vibhur nityaḥ, pravibhakto 'pi gamyate |</span>
        <br/>
        <span>varṇavat, sarvabhāveṣu vyajyate kena cit kva cit ||</span>
        <br/>
      </div>
      <div class="lg">
        <span>varṇeṣu vyajyamānasya tasya pratyāyanāṅgatā |</span>
        <br/>
        <span>anyatrāpi tu sadbhāvāt tatsvarūpasya nityatā ||</span>
        <br/>
      </div>
      <div class="lg">
        <span>tasmān na padadharmo 'sti vināśo kaś cid īdṛśaḥ |</span>
        <br/>
        <span>tena nityaṃ padaṃ siddhaṃ varṇānityatvavādinām ||</span>
        <br/>
      </div>
      <span class="pb" data-page="572">&lt;pb n="572"&gt;</span>
      <div class="lg">
        <span>paradharme 'pi cāṅgatvam uktam aśvagajādivat |</span>
        <br/>
        <span>nityatāyāṃ ca sarveṣām arthapatteḥ pramāṇatā ||</span>
        <br/>
      </div>
      <div class="lg">
        <span>pade 'navayave cāpi vyañjakaiḥ kramavṛttibhiḥ |</span>
        <br/>
        <span>puruṣādhīnatāyāṃ ca na prāmāṇyaṃ prasajyate ||</span>
        <br/>
      </div>
      <div class="lg">
        <span>vākkyeṣu dṛṣṭam etac ca tannirbhāgatvavādinām |</span>
        <br/>
        <span>anyathānupapattyā tat sarvathā padanityatā ||</span>
        <br/>
      </div>
      <div class="lg">
        <span>parāthadarśanārthatvaṃ yenāyaṃ pratipadyate |</span>
        <br/>
        <span>sa dharmo hy anumānāya sambandhāpekṣitocyate ||</span>
        <br/>
      </div>
      <span class="pb" data-page="573">&lt;pb n="573"&gt;</span>
      <div class="lg">
        <span>na sādhanaprayogo 'yaṃ sūtrakāreṇa racyate |</span>
        <br/>
        <span>vṛttikāreṇa cārthas tu yogyo dvābhyāṃ nirūpitaḥ ||</span>
        <br/>
      </div>
      <div class="lg">
        <span>atrocyate sthiraḥ śabdo dhūmagotvādijātivat |</span>
        <br/>
        <span>sambandhānubhvāpekṣasāmānyārthāvabodhanāt ||</span>
        <br/>
      </div>
      <div class="lg">
        <span>anyāpohanasārūpyajātiliṅgatvakalpane |</span>
        <br/>
        <span>viśeṣāṇām aliṅgatvāt sarvasāmānyanityatā ||</span>
        <br/>
      </div>
      <div class="lg">
        <span>svavākyādivirodho vā parārthatvena kathyate |</span>
        <br/>
        <span>pratijñoccāryate sarvā sādhyārthapratipattaye ||</span>
        <br/>
      </div>
      <div class="lg">
        <span>na cānityā bravīty eṣā svārtham ity upapāditam |</span>
        <br/>
        <span>tenārthapratyayāpannān nityatvān nāśabādhanam ||</span>
        <br/>
      </div>
      <div class="lg">
        <span>arthābhidhānasāmarthyam abhyupetya ca sādhayet |</span>
        <br/>
        <span>pūrvābhyupagatenāpi nāśitvaṃ bādhate paraḥ ||</span>
        <br/>
      </div>
      <div class="lg">
        <span>arthapratītisāmarthyaiḥ pratiśāstram upāśritaiḥ |</span>
        <br/>
        <span>āgamenāpi nāśitvaṃ bādhyate sarvavādinām ||</span>
        <br/>
      </div>
      <span class="pb" data-page="574">&lt;pb n="574"&gt;</span>
      <div class="lg">
        <span>sarvalokaprasiddhyā ca bādhaḥ pūrvoktayā diśā |</span>
        <br/>
        <span>anumānavirodho 'pi prāguktenaiva hetunā ||</span>
        <br/>
      </div>
      <div class="lg">
        <span>pratyakṣeṇa viruddhatvaṃ saṅkhyābhāve 'bhidhāsyate |</span>
        <br/>
        <span>vaktavyaś caiṣa kaḥ śabdo nāśitvena prasādhyate ||</span>
        <br/>
      </div>
      <div class="lg">
        <span>triguṇaḥ paudgalo vā 'yam ākāśasyātha vā guṇaḥ |</span>
        <br/>
        <span>varṇād anyo 'tha nādātmā vāyurūpo 'rthavācakaḥ ||</span>
        <br/>
      </div>
      <div class="lg">
        <span>padavākyātmakaḥ sphoṭaḥ sārūpyānyanivarttane |</span>
        <br/>
        <span>eteṣām astv anityatvaṃ nāsmākaṃ teṣu nityatā ||</span>
        <br/>
      </div>
      <div class="lg">
        <span>aprasiddhaviśeṣyatvam āśrayāsiddhahetutā |</span>
        <br/>
        <span>athāsmad iṣṭaḥ pakṣaḥ syād dvayam etat samaṃ tava ||</span>
        <br/>
      </div>
      <div class="lg">
        <span>śabdamātram athocyeta śabdatvaṃ ca tathā sati |</span>
        <br/>
        <span>anityaṃ tac ca sarveṣāṃ nityam iṣṭaṃ viruddhyate ||</span>
        <br/>
      </div>
      <div class="lg">
        <span>yatkiñcid iha sāmānyaṃ nityaṃ sarveṇa kalpyate |</span>
        <br/>
        <span>anityatve hi naitat syād vyaktiṣu kāsu cit ||</span>
        <br/>
      </div>
      <span class="pb" data-page="575">&lt;pb n="575"&gt;</span>
      <div class="lg">
        <span>vyaktayaḥ śabdaśabdena na śakyante ca bhāṣitum |</span>
        <br/>
        <span>tāsāṃ jātyatireke ca pūrvokte eva dūṣaṇe ||</span>
        <br/>
      </div>
      <div class="lg">
        <span>āśrayān atireke tu jātāv iva virodhitā |</span>
        <br/>
        <span>aprasiddhaviśeṣyatvaṃ syāt pareṣāṃ ca pūrvavat ||</span>
        <br/>
      </div>
      <div class="lg">
        <span>anityavaṃ ca nāśitvaṃ yady ātyantikam ucyate |</span>
        <br/>
        <span>tato 'smān prati pakṣaḥ syād aprasiddhaviśeṣaṇaḥ ||</span>
        <br/>
      </div>
      <div class="lg">
        <span>yathā kathañ cid iṣṭā ced anityavyapadeśyatā |</span>
        <br/>
        <span>anabhivyaktyavasthātaḥ sābhivyaktyātmaneṣyate ||</span>
        <br/>
      </div>
      <div class="lg">
        <span>aikāntikavikalpe ca vyatirekavināśayoḥ |</span>
        <br/>
        <span>pūrvābhyupagamenāpi virodhaḥ sāṃkhyajainayoḥ ||</span>
        <br/>
      </div>
      <span class="pb" data-page="576">&lt;pb n="576"&gt;</span>
      <div class="lg">
        <span>pratyakṣaindriyakatvāder aulūkyānām asiddhatā |</span>
        <br/>
        <span>anekaśabdakalpyatvād ādyamadhyabhaveṣu ca ||</span>
        <br/>
      </div>
      <div class="lg">
        <span>antyaśabde 'pi pakṣe syād āśrayāsiddhatā mama |</span>
        <br/>
        <span>sarvaśabdeṣu sādhyeṣu hetur avyāpakas tava ||</span>
        <br/>
      </div>
      <div class="lg">
        <span>sāmānyair vyabhicāraś ca, jātimattve satīti cet |</span>
        <br/>
        <span>tathāpi, asiddham asmākaṃ tadvattvaṃ vyatiriktayā ||</span>
        <br/>
      </div>
      <div class="lg">
        <span>ananyayā tu tadvattā tavāsidhetyahetutā |</span>
        <br/>
        <span>athānuvṛttivyāvṛttihetunā yujyate matup ||</span>
        <br/>
      </div>
      <div class="lg">
        <span>tathāpy asty eva tadvattā teṣāṃ sāmānyabuddhitaḥ |</span>
        <br/>
        <span>gotvādiṣv api sāmānyaṃ sāmānyam iti no matiḥ ||</span>
        <br/>
      </div>
      <span class="pb" data-page="577">&lt;pb n="577"&gt;</span>
      <div class="lg">
        <span>vyāvarttate viśeṣebhyaḥ seti śabdena tulyatā |</span>
        <br/>
        <span>nityatvaṃ cānugāmyeṣām anityebhyo nivarttitam ||</span>
        <br/>
      </div>
      <div class="lg">
        <span>athātra gauṇamithyātve syātām varṇeṣu te same |</span>
        <br/>
        <span>yogīndriyāvagamyaiś ca vyabhicāro 'ṇubhis tava ||</span>
        <br/>
      </div>
      <div class="lg">
        <span>nityānām api teṣāṃ hi pratyakṣatvādisambhavaḥ |</span>
        <br/>
        <span>atha syāt tannivṛttyartham asmadādiviśeṣaṇam ||</span>
        <br/>
      </div>
      <div class="lg">
        <span>ahaṃpratyayavijñeyair ātmabhirvyabhicāritā |</span>
        <br/>
        <span>liṅgaśabdādyabhāvena manassaṃyogahetukam ||</span>
        <br/>
      </div>
      <div class="lg">
        <span>pratyakṣaṃ caitadekāntāt sukhādāv iva kalpyate |</span>
        <br/>
        <span>bāhyendriyāvagamyatvam atha kuryād viśeṣaṇam ||</span>
        <br/>
      </div>
      <div class="lg">
        <span>tathāpi vyabhicāryeva jātīnāṃ jātimattayā |</span>
        <br/>
        <span>ekārthasamavāyena jātir jātimatī hi vaḥ ||</span>
        <br/>
      </div>
      <span class="pb" data-page="578">&lt;pb n="578"&gt;</span>
      <div class="lg">
        <span>ādhāratvam athocyeta, nāmūrtā''dhīyate hy asau |</span>
        <br/>
        <span>samavāyaṃ yadi brūyāḥ, tvadīyaḥ so 'pi vāritaḥ ||</span>
        <br/>
      </div>
      <div class="lg">
        <span>abhedavṛttiṃ brūyāś cet, jātīnām api seṣyate |</span>
        <br/>
        <span>kleśaś ca nityavaidharmye kṛto bahuviśeṣaṇaiḥ ||</span>
        <br/>
      </div>
      <div class="lg">
        <span>svaśabdenaiva tāny uktvā tebhyo 'nyatvaṃ varaṃ kṛtam |</span>
        <br/>
        <span>evaṃ ca śakyate vaktaṃ nityatāpy ambarādivat ||</span>
        <br/>
      </div>
      <div class="lg">
        <span>tadbhinnā 'nityavṛkṣādivyatiriktatvahetukā |</span>
        <br/>
        <span>kevalaindriyakatve 'pi sāṃkhyabauddhaprakalpite ||</span>
        <br/>
      </div>
      <span class="pb" data-page="579">&lt;pb n="579"&gt;</span>
      <div class="lg">
        <span>jātyā sādhitayedānīṃ vyabhicāraḥ pratīyate |</span>
        <br/>
        <span>asiddhe pakṣadharmatve yathaiva prativādinaḥ ||</span>
        <br/>
      </div>
      <div class="lg">
        <span>na hetur labhyate, tadvadanvayavyatirekayoḥ |</span>
        <br/>
        <span>tatra yady apy asiddhā syāj jātiḥ sādhanavādinaḥ ||</span>
        <br/>
      </div>
      <div class="lg">
        <span>tāvat tathāpy ahetutvaṃ yāvat sā na nirākṛtā |</span>
        <br/>
        <span>kāryā caindriyakatve 'pi kiṃ vastv iti nirūpaṇā ||</span>
        <br/>
      </div>
      <div class="lg">
        <span>vyaktyananyatvanānātvabhedābhedeṣu ca sphuṭā |</span>
        <br/>
        <span>tatrāsādhāraṇāsiddha sādhyahīnasapakṣatāḥ ||</span>
        <br/>
      </div>
      <div class="lg">
        <span>vikalpitānusāreṇa vaktavyā vādyapekṣayā |</span>
        <br/>
        <span>viruddhāvyabhicāritvaṃ vakṣyamāṇaiś ca hetubhiḥ ||</span>
        <br/>
      </div>
      <span class="pb" data-page="580">&lt;pb n="580"&gt;</span>
      <div class="lg">
        <span>kevalākāśavarttitvād aulūkyasya vibhutvavat |</span>
        <br/>
        <span>tathā ca śrotragamyatvāc chabdatvavad iti sthitiḥ ||</span>
        <br/>
      </div>
      <div class="lg">
        <span>prāguktena vibhutvena vyomavac cāsya nityatā |</span>
        <br/>
        <span>sapakṣo 'pi vikalpyo 'tra śrutyarthe sādhyahīnatā ||</span>
        <br/>
      </div>
      <div class="lg">
        <span>vyaktilakṣaṇapakṣe 'pi jātyanyānanyakalpanā |</span>
        <br/>
        <span>anyatve dharmyasiddhir no 'nanyatve 'pi parān prati ||</span>
        <br/>
      </div>
      <div class="lg">
        <span>aviśeṣe 'pi nānityaṃ na nityaṃ vastu tanmama |</span>
        <br/>
        <span>aṃśo hy etasya jātyākhyo nityo dhvaṃsītaro mataḥ ||</span>
        <br/>
      </div>
      <div class="lg">
        <span>anityatā vikalpyātra, nāśaś cet sādhyahīnatā |</span>
        <br/>
        <span>mamānyathā tu bhavatām, ity eṣā dūṣaṇoktidik ||</span>
        <br/>
      </div>
      <span class="pb" data-page="581">&lt;pb n="581"&gt;</span>
      <div class="lg">
        <span>sarveṇa śabdarūpaṃ ca vācakaṃ nityam iṣyate |</span>
        <br/>
        <span>tatsvarūpe vivādas tu varṇās tatra ca sādhitāḥ ||</span>
        <br/>
      </div>
      <div class="lg">
        <span>sambandhanityatāyāḥ kiṃ śabdādhikaraṇe 'bhidhā |</span>
        <br/>
        <span>tādarthyāc chabdacintāyāḥ saiva hy atrādhikāritī ||</span>
        <br/>
      </div>
      <div class="lg">
        <span>yad vā sambandhanityatvadvāreyaṃ śabdanityatā |</span>
        <br/>
        <span>sādhyate, na vinaṣṭe hi śabde tannityatā bhavet ||</span>
        <br/>
      </div>
      <div class="lg">
        <span>anityānāṃ hi nityātmā yaḥ sambandhaḥ pratīyate |</span>
        <br/>
        <span>āśrayāṇām anucchedān na kva cit sa virudhyate ||</span>
        <br/>
      </div>
      <div class="lg">
        <span>na cānucchedarūpeṇa gośabdānām iha sthitiḥ |</span>
        <br/>
        <span>na caiṣāṃ gamyate bhedas tenaikasyaiva nityatā ||</span>
        <br/>
      </div>
      <div class="lg">
        <span>kṛtrimatve ca sambandhas tatprayogāpavarjanāt |</span>
        <br/>
        <span>tadekavyaktiniṣṭhatvān naiva sārvatriko bhavet ||</span>
        <br/>
      </div>
      <span class="pb" data-page="582">&lt;pb n="582"&gt;</span>
      <div class="lg">
        <span>pārthivadravyasattādilāṅgūlatvādisaṅkarāt |</span>
        <br/>
        <span>vinā prayogabhūyas tvaṃ na syād gotvāvadhāraṇā ||</span>
        <br/>
      </div>
      <div class="lg">
        <span>tasmād akṛtrimaḥ śabdo na kadā cid vinaṣyati |</span>
        <br/>
        <span>nityena nityasambandhād ākāśaparamāṇuvat ||</span>
        <br/>
      </div>
      <div class="lg">
        <span>yad vā sambandhanityatvaṃ sūtre 'smin naiva varṇyate |</span>
        <br/>
        <span>śabdanityatvamātre 'pi bhāṣyaṃ hy etasya yujyate ||</span>
        <br/>
      </div>
      <div class="lg">
        <span>sammugdhānekasāmānyaviṣayo hi sakṛcchrutaḥ |</span>
        <br/>
        <span>niṣkṛṣṭasvārthavācitvaṃ śabdo na pratipadyate ||</span>
        <br/>
      </div>
      <div class="lg">
        <span>bahubhiḥ śravaṇair eva prāṇitvādīni varjayet |</span>
        <br/>
        <span>śuklādigamanādīni sāsnālāṅgūlatādi ca ||</span>
        <br/>
      </div>
      <div class="lg">
        <span>śābaleyādikhaṇḍādivyaktīś ca svanibandhanāḥ |</span>
        <br/>
        <span>niṣkṛṣṭagotvavācitvaṃ cireṇa pratipadyate ||</span>
        <br/>
      </div>
      <span class="pb" data-page="583">&lt;pb n="583"&gt;</span>
      <div class="lg">
        <span>tāvatkālaṃ sthiraṃ cainaṃ kaḥ paścān nāśayiṣyati |</span>
        <br/>
        <span>anapekṣatvasūtreṇa tac caitat sādhayiṣyate ||</span>
        <br/>
      </div>
      <div class="lg">
        <span>kriyāvatām abhede hi kriyāvṛttiṣu kṛtvasuc |</span>
        <br/>
        <span>tatprayogād dhruvaṃ tasya śabdasyāvarttate kriyā ||</span>
        <br/>
      </div>
      <div class="lg">
        <span>punaḥprayogavijñānaṃ na hi śabdāntare bhavet |</span>
        <br/>
        <span>tasyāṃ ca śabdasaṃkhyāyām aṣṭāv iti bhavecchrutiḥ ||</span>
        <br/>
      </div>
      <div class="lg">
        <span>bhuktavanto 'ṣṭakṛtvo 'dya brāhmaṇā iti dṛśyate |</span>
        <br/>
        <span>dravyabhede 'py anekāntaṃ matvā''ha kim ato yadi ||</span>
        <br/>
      </div>
      <div class="lg">
        <span>tasmāt tatparihārāya pramāṇāntaram ucyate |</span>
        <br/>
        <span>pratyabhijñānam etena prayogeṇopalakṣitam ||</span>
        <br/>
      </div>
      <div class="lg">
        <span>kṛtvasuc cāpi naivāyaṃ vyabhicārīti gamyate |</span>
        <br/>
        <span>yataḥ prayujyate caikabrāhmaṇatvavivakṣayā ||</span>
        <br/>
      </div>
      <span class="pb" data-page="584">&lt;pb n="584"&gt;</span>
      <div class="lg">
        <span>pramāṇaṃ pratyabhijñānaṃ dṛḍhendriyatayocyate |</span>
        <br/>
        <span>itaro 'siddhatām āha sādṛśyād grāhyadūṣaṇāt ||</span>
        <br/>
      </div>
      <div class="lg">
        <span>nityaṃ sadṛśa eveti yatra rūḍhā matir bhavet |</span>
        <br/>
        <span>sa iti pratyabhijñānaṃ bhrāntis tatrāvakalpate ||</span>
        <br/>
      </div>
      <div class="lg">
        <span>iha nityaṃ sa eveti vijñānaṃ jāyate dṛḍham |</span>
        <br/>
        <span>tadāstitvādhikatvāc ca prāmāṇyaṃ tasya sādhitam ||</span>
        <br/>
      </div>
      <div class="lg">
        <span>nityaprasaṅgadvāreṇa spaṣṭayor apy anityayoḥ |</span>
        <br/>
        <span>pratyabhijñānasadbhāvād anaikāntikatocyate ||</span>
        <br/>
      </div>
      <div class="lg">
        <span>na pratyakṣe iti tv etadasambaddham ivottaram |</span>
        <br/>
        <span>yato nātra pareṇoktā pratyakṣatvena nityatā ||</span>
        <br/>
      </div>
      <div class="lg">
        <span>pratyakṣatvād ghaṭādīnāṃ mā prasāṅkṣīddhi nityatā |</span>
        <br/>
        <span>atīndriyatvān mā bhuc ca vyomāder apy anityatā ||</span>
        <br/>
      </div>
      <span class="pb" data-page="585">&lt;pb n="585"&gt;</span>
      <div class="lg">
        <span>na ca nitye svarūpeṇa tenokte buddhikarmaṇī |</span>
        <br/>
        <span>yā tv anaikāntikatvoktiḥ sā tathaivāvatiṣṭhate ||</span>
        <br/>
      </div>
      <div class="lg">
        <span>na tayoḥ pratyabhijñānam etad eva kilocyate |</span>
        <br/>
        <span>pratyakṣatvaniṣedhena pratyakṣeṇa hi tad bhavet ||</span>
        <br/>
      </div>
      <div class="lg">
        <span>tena hetor abhāvo 'yaṃ vipakṣānujñayocyate |</span>
        <br/>
        <span>hetuṃ cāpy abhyanujñāya vipakṣo neti kathyate ||</span>
        <br/>
      </div>
      <div class="lg">
        <span>sādhyaṃ nityasvarūpaṃ ced etayoḥ pratyabhijñayā |</span>
        <br/>
        <span>tatrāsambaddhatā vācyā yoktā paṅktivane prati ||</span>
        <br/>
      </div>
      <div class="lg">
        <span>pratyabhijñānanityatve yāpy eṣānavadhāraṇā |</span>
        <br/>
        <span>anādarāya, na hy asmāt prakṛtaṃ mama duṣyati ||</span>
        <br/>
      </div>
      <span class="pb" data-page="586">&lt;pb n="586"&gt;</span>
      <div class="lg">
        <span>vyaktirūpeṇa vā yena nāśitvaṃ buddhikarmaṇoḥ |</span>
        <br/>
        <span>na tatra pratyabhijñānaṃ, ghaṭabuddhau hi nāsya dhīḥ ||</span>
        <br/>
      </div>
      <div class="lg">
        <span>yena tu pratyabhijñānaṃ śaktijātyātmanānayoḥ |</span>
        <br/>
        <span>tena nityatvam eveṣṭaṃ kathañ cit sarvavādinām ||</span>
        <br/>
      </div>
      <div class="lg">
        <span>evaṃ tu pratyabhijñānaṃ vācoktaṃ kliṣṭayānayā |</span>
        <br/>
        <span>na ca śakyaṃ nirākartuṃ sarvalokaprasiddhitaḥ ||</span>
        <br/>
      </div>
      <div class="lg">
        <span>yena nāma pramāṇena grahaṇaṃ buddhikarmaṇoḥ |</span>
        <br/>
        <span>tenaiva pratyabhijñānān nityatvaṃ kiṃ na siddhyati ||</span>
        <br/>
      </div>
      <div class="lg">
        <span>vāṅmātrāt pratyabhijñānaṃ śakyaṃ śabde 'pabhāṣitum |</span>
        <br/>
        <span>pratyabhijñānapekṣeṇa na pratyakṣeṇa kiñ cana ||</span>
        <br/>
      </div>
      <span class="pb" data-page="587">&lt;pb n="587"&gt;</span>
      <div class="lg">
        <span>rūpaśabdāvibhāgāc cety atraitat sādhayiṣyate |</span>
        <br/>
        <span>pratyakṣanityaṃ karmeti, tenaiṣātropavarṇanā ||</span>
        <br/>
      </div>
      <div class="lg">
        <span>nāsmābhiḥ pratyabhijñānaṃ nityasādhanam iṣyate |</span>
        <br/>
        <span>anityavādinas tv eṣā pratyakṣeṇa viruddhatā ||</span>
        <br/>
      </div>
      <div class="lg">
        <span>tenānaikāntiko nāyaṃ siddhāntāntaradūṣaṇam |</span>
        <br/>
        <span>dhīkarmasv api kiṃ naivam anityatvaṃ nivāryate ||</span>
        <br/>
      </div>
      <div class="lg">
        <span>taducyate vināśitvam anumānāt pratīyate |</span>
        <br/>
        <span>śabde pratyakṣagamye ca tena bādho balīyasā ||</span>
        <br/>
      </div>
      <div class="lg">
        <span>dhīkarmaṃ pratyabhijñānān nityatā tvānumānikī |</span>
        <br/>
        <span>tādṛśī nāśitāpīti na syāt tatra balābalam ||</span>
        <br/>
      </div>
      <div class="lg">
        <span>na hi te iti tenāha, yad vā hetor viśeṣaṇam |</span>
        <br/>
        <span>pratyakṣam,   śrautratā ceyaṃ hetuḥ śabdatvavat kṛtaḥ ||</span>
        <br/>
      </div>
      <span class="pb" data-page="588">&lt;pb n="588"&gt;</span>
      <div class="lg">
        <span>yatkarmātīndriyādhāraṃ tadapratyakṣam ucyate |</span>
        <br/>
        <span>apratyakṣeti buddhiś ca śūnyavāde nirūpitā ||</span>
        <br/>
      </div>
      <div class="lg">
        <span>pratyakṣadravyavarttinyo dṛśyante yoḥ punaḥ kriyāḥ |</span>
        <br/>
        <span>tāsāṃ varṇavad eveṣṭaṃ nityatvaṃ pratyabhijñayā ||</span>
        <br/>
      </div>
      <div class="lg">
        <span>vyañjakābhāvataś cāsāṃ santatānupalabdhitā |</span>
        <br/>
        <span>yad evotpādakaṃ vaḥ syāt tad eva vyañjakaṃ mama ||</span>
        <br/>
      </div>
      <div class="lg">
        <span>tava śabdatvakartṛtve nitye api satī yathā |</span>
        <br/>
        <span>na nityam upalabhyete tathā me buddhikarmaṇī ||</span>
        <br/>
      </div>
      <span class="pb" data-page="589">&lt;pb n="589"&gt;</span>
      <div class="lg">
        <span>yathā vā śaktisadbhāve kutaś cit kāraṇād ṛte |</span>
        <br/>
        <span>na kāryāṇy upajāyante tathābhivyaktir iṣyatām ||</span>
        <br/>
      </div>
      <div class="lg">
        <span>vyaktibhyo 'nyatayā tāvat karma kleśena kalpyate |</span>
        <br/>
        <span>punarjātisahasrāṇāṃ tadbhede kliṣṭakalpanā ||</span>
        <br/>
      </div>
      <div class="lg">
        <span>tata ekatvanityatvapratyekasamavāyitāḥ |</span>
        <br/>
        <span>vṛttiś ca viprakīrṇeṣu karmabhāgeṣu nāśiṣu ||</span>
        <br/>
      </div>
      <div class="lg">
        <span>ekatvāc calanādīnāṃ tasmād ekātmikā matiḥ |</span>
        <br/>
        <span>prayatnāśrayanānātvād buddhibhedaḥ pravarttate ||</span>
        <br/>
      </div>
      <div class="lg">
        <span>naiva hy atrāpi vicchinnāḥ śābaleyādipiṇḍavat |</span>
        <br/>
        <span>karmavyaktīr vijānīmaḥ kalpayema dvayaṃ yataḥ ||</span>
        <br/>
      </div>
      <div class="lg">
        <span>śīghramandādibhede 'pi syāt prayatnādibhedataḥ |</span>
        <br/>
        <span>vyaktidvāro yathā jāteḥ, vyakter vā janane yathā ||</span>
        <br/>
      </div>
      <span class="pb" data-page="590">&lt;pb n="590"&gt;</span>
      <div class="lg">
        <span>buddhīnām api caitanyasvābhāvyāt puruṣasya naḥ |</span>
        <br/>
        <span>nityatvam ekatā ceṣṭā, bhedas tu viṣayāśrayaḥ ||</span>
        <br/>
      </div>
      <div class="lg">
        <span>svarūpeṇa yathā vahnir nityaṃ dahanakarmakaḥ |</span>
        <br/>
        <span>upanītaṃ dahatyarthaṃ dārhya nānyanna cānyathā ||</span>
        <br/>
      </div>
      <div class="lg">
        <span>yathā vā darpaṇaḥ svaccho yathā ca sphaṭiko 'malaḥ |</span>
        <br/>
        <span>yadyannidhīyate yogyaṃ tacchāyāṃ pratipadyate ||</span>
        <br/>
      </div>
      <div class="lg">
        <span>tathaiva nityacaitanyāḥ pumāṃso dehavṛttayaḥ |</span>
        <br/>
        <span>gṛhṇanti karaṇānītān rūpādīn, dhīr asau matā ||</span>
        <br/>
      </div>
      <div class="lg">
        <span>tenopanetṛsambandhabhaṅgitvād bhaṅgino matiḥ |</span>
        <br/>
        <span>nanityaṃ dāhako vahnir dāhyāsannidhinā yathā ||</span>
        <br/>
      </div>
      <span class="pb" data-page="591">&lt;pb n="591"&gt;</span>
      <div class="lg">
        <span>tatra bodhātmakatvena pratyabhijñāyate matiḥ |</span>
        <br/>
        <span>ghaṭahastyādibuddhitvaṃ tadbhedāl lokasammatam ||</span>
        <br/>
      </div>
      <div class="lg">
        <span>saiveti nocyate buddhir arthabhedānusāribhiḥ |</span>
        <br/>
        <span>na cāsyāḥ pratyabhijñānam arthabhede 'nupāśrite ||</span>
        <br/>
      </div>
      <div class="lg">
        <span>etanmanasi kṛtvā''ha nitye eveti bhāṣyakṛt |</span>
        <br/>
        <span>etayaiva diśā vācyā śuklāder api nityatā ||</span>
        <br/>
      </div>
      <div class="lg">
        <span>saṃsargamātrabhedena syāt tatrāpi hi bhedadhīḥ |</span>
        <br/>
        <span>svarūpaṃ tu tad eveti ko jātiṃ kathayiṣyati ||</span>
        <br/>
      </div>
      <span class="pb" data-page="592">&lt;pb n="592"&gt;</span>
      <div class="lg">
        <span>kva cid dravyeṇa saṃsargaḥ kva cin na syād guṇāntaraiḥ |</span>
        <br/>
        <span>śuklādes tena bhinnatvaṃ siddhaṃ bhāsuradhūsaraiḥ ||</span>
        <br/>
      </div>
      <div class="lg">
        <span>jvālādeḥ kṣaṇikatve 'pi pratyabhijñeti cet, na tat |</span>
        <br/>
        <span>tatrāpi pratyabhijñeyaṃ sāmānyaṃ nityam eva naḥ ||</span>
        <br/>
      </div>
      <div class="lg">
        <span>bhedabuddhis tu yatrāṃśe syāt kena cid upādhinā |</span>
        <br/>
        <span>tatra naḥ pratyabhijñānaṃ bhedabuddhyaiva vāritam ||</span>
        <br/>
      </div>
      <div class="lg">
        <span>hy astanoccāritas tasmād gośabdo 'dyāpi vidyate |</span>
        <br/>
        <span>gośabdajñānagamyatvād yathokto 'dyaiṣa gaur iti ||</span>
        <br/>
      </div>
      <div class="lg">
        <span>hyo vāsīd eṣa gośabdaḥ pūrvoktenaiva hetunā |</span>
        <br/>
        <span>yad vā gotvābhidhāyitvaṃ vācyo hetur dvayor api ||</span>
        <br/>
      </div>
      <div class="lg">
        <span>gośabdabuddhyā hy astanyā gośabdo 'yaṃ prakāśitaḥ |</span>
        <br/>
        <span>gośabdaviṣayatvena yathaivādyaprasūtayā ||</span>
        <br/>
      </div>
      <span class="pb" data-page="593">&lt;pb n="593"&gt;</span>
      <div class="lg">
        <span>iyaṃ vā taṃ vijānāti taddhetoḥ pūrvabuddhivat |</span>
        <br/>
        <span>ubhe vāpy ekaviṣaye bhavetām ekabuddhivat ||</span>
        <br/>
      </div>
      <div class="lg">
        <span>deśakālādibhinnā vā samastā gotvabuddhayaḥ |</span>
        <br/>
        <span>ekagośabdajanyāḥ syur godhītvād ekabuddhivat ||</span>
        <br/>
      </div>
      <div class="lg">
        <span>gośabdabuddhayo 'py evam ekagośabdagocarāḥ |</span>
        <br/>
        <span>gośabdaviṣayatvena kalpyantām ekabuddhivat ||</span>
        <br/>
      </div>
      <div class="lg">
        <span>gośabdatvaniṣedhāc ca nātra syāt siddhasādhyatā |</span>
        <br/>
        <span>ghaṭāder ekatāpattau jātyeṣṭaṃ siddhasādhanam ||</span>
        <br/>
      </div>
      <div class="lg">
        <span>vyaktīnām ekatārpattiṃ kuryāc ced anayā diśā |</span>
        <br/>
        <span>tasya dṛṣṭaviruddhatvaṃ vācyaṃ sarvapramāṇakam ||</span>
        <br/>
      </div>
      <div class="lg">
        <span>ye 'pi sthūlavināśānām anyathānupapattitaḥ |</span>
        <br/>
        <span>kalpayantyantarā sūkṣmaṃ vināśitvaṃ pratikṣaṇam ||</span>
        <br/>
      </div>
      <div class="lg">
        <span>te 'pi kṣaṇikanāśitvād adhikāṃ sthūlanāśitām |</span>
        <br/>
        <span>śabdānām avijānanto na śaktā nāśisādhane ||</span>
        <br/>
      </div>
      <div class="lg">
        <span>kṣaṇabhaṅgo ghaṭādīnāṃ vāryas tair eva sādhanaiḥ |</span>
        <br/>
        <span>tathaiva pratyabhijñānād, yāvad dṛṣṭaṃ na bādhate ||</span>
        <br/>
      </div>
      <span class="pb" data-page="594">&lt;pb n="594"&gt;</span>
      <div class="lg">
        <span>sādhanaṃ tu bruvāṇasya dīpajvālādidarśanāt |</span>
        <br/>
        <span>pūrvoktenaiva māgreṇa pratyakṣādiviruddhatā ||</span>
        <br/>
      </div>
      <div class="lg">
        <span>pūrvakṣaṇavināśe ca kalpyamāne niranvaye |</span>
        <br/>
        <span>uttarasyānimittatvād utpattir nopapadyate ||</span>
        <br/>
      </div>
      <div class="lg">
        <span>atyantāsann asau tasminn tāvad vyāpṛtikṣamaḥ |</span>
        <br/>
        <span>svayaṃ cābhāvadaṣṭatvāt kasmin kāle kariṣyate ||</span>
        <br/>
      </div>
      <div class="lg">
        <span>nāśotpādasamatve 'pi nairapekṣyāt parasparam |</span>
        <br/>
        <span>na kāryakāraṇatve staḥ, tadvyāpārānanugrahāt ||</span>
        <br/>
      </div>
      <div class="lg">
        <span>na hy alabdhātmakaṃ vastu parāṅgatvāya kalpte |</span>
        <br/>
        <span>na vinaṣṭaṃ, na ca sthānaṃ tasya kāryakṛtikṣamam ||</span>
        <br/>
      </div>
      <span class="pb" data-page="595">&lt;pb n="595"&gt;</span>
      <div class="lg">
        <span>jāyamānaṃ ca gandhādi ghaṭarūpe vinaśyati |</span>
        <br/>
        <span>tatkāryaṃ neṣyate tadvat tathā rūpāntarāṇy api ||</span>
        <br/>
      </div>
      <div class="lg">
        <span>tasmāt prākkāryaniṣpatter vyāpāro yatra dṛśyate |</span>
        <br/>
        <span>tad eva kāraṇaṃ tasya na tvānantaryamātrakam ||</span>
        <br/>
      </div>
      <div class="lg">
        <span>jvālāder api nāśitvaṃ naiva siddhaṃ pratikṣaṇam |</span>
        <br/>
        <span>laghavo 'vayavās tatra yānti deśāntaraṃ laghu ||</span>
        <br/>
      </div>
      <div class="lg">
        <span>prabhūtaṃ varttideśe hi tejastiṣṭhati piṇḍitam |</span>
        <br/>
        <span>tatra yāvad vrajaty ūrdhvaṃ tāvajjvāleti gamyate ||</span>
        <br/>
      </div>
      <div class="lg">
        <span>tato 'pi yadatikramya yāti tat syāt prabhātmakam |</span>
        <br/>
        <span>tataḥ paraṃ tu yad yāti tat saukṣmyān nāvadhāryate ||</span>
        <br/>
      </div>
      <span class="pb" data-page="596">&lt;pb n="596"&gt;</span>
      <div class="lg">
        <span>uttarāvayavai ruddhe mārge pūrve na yānti ca |</span>
        <br/>
        <span>yathottare vimuñcanti pūrve yānti tathā tathā ||</span>
        <br/>
      </div>
      <div class="lg">
        <span>saṃkrāntāv api tenaiṣāṃ tṛṇādau vṛddhyasambhavaḥ |</span>
        <br/>
        <span>śabde vṛddhyādyabhāvo 'pi dhvaniśaighryeṇa jāyate ||</span>
        <br/>
      </div>
      <div class="lg">
        <span>śarīre yauvanādyāptiḥ pariṇāmāc ca setsyati |</span>
        <br/>
        <span>tathā hi sanniveśādi pratyabhijñāyate janaiḥ ||</span>
        <br/>
      </div>
      <div class="lg">
        <span>tatrānyānanyavṛttīnām anekāntasvabhāvataḥ |</span>
        <br/>
        <span>utpattisthitināśānāṃ virodhaḥ prāṅnirākṛtaḥ ||</span>
        <br/>
      </div>
      <span class="pb" data-page="597">&lt;pb n="597"&gt;</span>
      <div class="lg">
        <span>ekasantānasambandhāt pratyabhijñānakalpanā |</span>
        <br/>
        <span>jñānasantatimārgeṇa vāryānyatvādyasambhavāt ||</span>
        <br/>
      </div>
      <div class="lg">
        <span>evaṃ sthitasya śabdasya śrutikālāt kṣaṇāntare |</span>
        <br/>
        <span>sambhāvyate vināśitvaṃ na bhūyo 'nyena hetunā ||</span>
        <br/>
      </div>
      <div class="lg">
        <span>yathā śastrādibhir bhedāj jarayā vā paṭādayaḥ |</span>
        <br/>
        <span>naṅkṣyantītyavagamyante naivaṃ śabde 'sti kāraṇam ||</span>
        <br/>
      </div>
      <div class="lg">
        <span>śabdo yathā paudgaliko niṣiddhaḥ, syād vāyavīyasya sa eva mārgaḥ |</span>
        <br/>
        <span>tasmād anirdhāritahetumārgaḥ sarvatra sākṣād bhavatīti nityaḥ ||</span>
        <br/>
      </div>
      <span class="pb" data-page="598">&lt;pb n="598"&gt;</span>
      <div class="lg">
        <span>padārthapadasambandhanityatve sādhite 'pi vaḥ |</span>
        <br/>
        <span>naiva vedapramāṇatvaṃ vākyārthaṃ prati sidhyati ||</span>
        <br/>
      </div>
      <span class="pb" data-page="599">&lt;pb n="599"&gt;</span>
      <div class="lg">
        <span>padāni gamayeyus taṃ pratyekaṃ saṃhatāni vā |</span>
        <br/>
        <span>vyatirikto 'tha vā śabdaḥ, padārthā vā 'pi pūrvavat ||</span>
        <br/>
      </div>
      <div class="lg">
        <span>tat pramāṇaṃ smṛtīnāṃ ca tathā sambandhataddhiyām |</span>
        <br/>
        <span>pratyekaṃ saṃhatatvena tadvad eva vikalpanam ||</span>
        <br/>
      </div>
      <div class="lg">
        <span>adṛṣṭasaṅgatitvena sarveṣām animittatā |</span>
        <br/>
        <span>anyaḥ pratīto na hy anyaṃ gamayiṣyaty asaṅgatam ||</span>
        <br/>
      </div>
      <div class="lg">
        <span>apratītaś ca sambandho nāpy asattvād viśiṣyate |</span>
        <br/>
        <span>na cā'vijñāyamānasya sadbhāvo 'pi pramāṇavān ||</span>
        <br/>
      </div>
      <div class="lg">
        <span>vākyavākyārthayor nāpi vastutvam upapadyate |</span>
        <br/>
        <span>spaṣṭaṃ padatadarthābhyām anyā'nanyā'nirūpaṇāt ||</span>
        <br/>
      </div>
      <div class="lg">
        <span>na tāvad avagamyete kaiś cit tadvyatirekataḥ |</span>
        <br/>
        <span>yaugapadyāgṛhīteś ca samudāyau na sidhyataḥ ||</span>
        <br/>
      </div>
      <span class="pb" data-page="600">&lt;pb n="600"&gt;</span>
      <div class="lg">
        <span>na sattāyaugapadyasya vyavahārāṅgateṣyate |</span>
        <br/>
        <span>arvanityatayā mā bhūd viśeṣānavadhāraṇam ||</span>
        <br/>
      </div>
      <div class="lg">
        <span>jñānānāṃ kramavarttitvād yaugapadye 'py asambhavaḥ |</span>
        <br/>
        <span>ena tatsamudāyo 'pi na vākyārthaḥ pratīyate ||</span>
        <br/>
      </div>
      <div class="lg">
        <span>sambandhapūrvakatvaṃ ca vākyavākyārthayoḥ sthitam |</span>
        <br/>
        <span>svatantreṣu hi vākyatvaṃ kadā cin nopalakṣyate ||</span>
        <br/>
      </div>
      <div class="lg">
        <span>sambandhaś cānapekṣatvāt kasya cin nāvakalpate |</span>
        <br/>
        <span>padāni tāvad varṇā vā svarūpair na kadācana ||</span>
        <br/>
      </div>
      <div class="lg">
        <span>anarthakeṣv adṛṣṭatvād apekṣante parasparam |</span>
        <br/>
        <span>na cānuccāritaḥ śabdaḥ śaknoty anyam apekṣitum ||</span>
        <br/>
      </div>
      <div class="lg">
        <span>yaugapadyaṃ tu nāsty eva na coccārya tirohitaḥ |</span>
        <br/>
        <span>apekṣaṇe 'pi sambandho naiva kaś cit pratīyate ||</span>
        <br/>
      </div>
      <div class="lg">
        <span>kāryakāraṇasaṃyogasamavāyādilakṣaṇaḥ |</span>
        <br/>
        <span>ekārthasamavāye 'pi sarveṣāṃ vyomni tulyatā ||</span>
        <br/>
      </div>
      <span class="pb" data-page="601">&lt;pb n="601"&gt;</span>
      <div class="lg">
        <span>tatroktānuktayogyāder na viśeṣyeṇa saṅgatiḥ |</span>
        <br/>
        <span>ekakāryaniyogo 'pi vyaṅgye janye 'tha vā bhavet ||</span>
        <br/>
      </div>
      <div class="lg">
        <span>vyaṅgyās tāvat pṛthagbhūtāḥ padārthāḥ padabhedataḥ |</span>
        <br/>
        <span>tathā tadviṣayāpy etair buddhir naikāpi jāyate ||</span>
        <br/>
      </div>
      <div class="lg">
        <span>yā tu svaviṣayā buddhiḥ pratiśabdam asāv api |</span>
        <br/>
        <span>na caikajñānajananaṃ bhinnais taiḥ kramavarttibhiḥ ||</span>
        <br/>
      </div>
      <div class="lg">
        <span>na cāvayavaśo bodhād aikyaṃ vākyatadarthayoḥ |</span>
        <br/>
        <span>na cāvayavabuddhīnāṃ bhrāntitvaṃ bādhakād ṛte ||</span>
        <br/>
      </div>
      <div class="lg">
        <span>ekanirbhāgatābuddher asatyāḥ satyatā katham |</span>
        <br/>
        <span>anurāgavyavacchedau buddhīnāṃ na ca siddhyataḥ ||</span>
        <br/>
      </div>
      <div class="lg">
        <span>kṣaṇikatvād ato 'rthatvaṃ neṣṭaṃ saṃsargabhedayoḥ |</span>
        <br/>
        <span>yadi dhriyata gobuddhiḥ śuklabuddhijanikṣaṇe ||</span>
        <br/>
      </div>
      <span class="pb" data-page="602">&lt;pb n="602"&gt;</span>
      <div class="lg">
        <span>tato 'nyābhyo nivartteta saṃsṛjyeta tathānayā |</span>
        <br/>
        <span>saṃsargo na ca buddhīnāṃ saṃyogāder asambhavāt ||</span>
        <br/>
      </div>
      <div class="lg">
        <span>ekātmavṛttitā tulyā ghaṭahastyādidhīṣv api |</span>
        <br/>
        <span>tathā nirantarotpattiḥ, nākāṅkṣā vātra śabdavat ||</span>
        <br/>
      </div>
      <div class="lg">
        <span>kṣaṇikā 'yugapadbhāve kā buddhiḥ kām apekṣate |</span>
        <br/>
        <span>ata eva viśiṣṭā dhīs tābhir naikopajanyate ||</span>
        <br/>
      </div>
      <div class="lg">
        <span>yataḥ kalpyeta sarvāsāṃ saṃsargas tadapekṣayā |</span>
        <br/>
        <span>na ca saṃsargavicchedanirbhāso 'ntaḥ prakalpitaḥ ||</span>
        <br/>
      </div>
      <div class="lg">
        <span>bāhyābhāso 'rtharūpeṇa pramāṇaṃ svapnavad bhavet |</span>
        <br/>
        <span>na ca kālatrayopetabāhyārthāsambhave sati ||</span>
        <br/>
      </div>
      <span class="pb" data-page="603">&lt;pb n="603"&gt;</span>
      <div class="lg">
        <span>pravartetāpi vijñānaṃ na cāsmin bāhyasambhavaḥ |</span>
        <br/>
        <span>anutpanne 'pi tenāsminn utpannaparikalpanā ||</span>
        <br/>
      </div>
      <div class="lg">
        <span>arthasaṃsargadṛṣṭyā vā saṃsargo 'tra prakalpyate |</span>
        <br/>
        <span>buddhyor na tāvad evaṃ syād viśeṣaṇaviśeṣyatā ||</span>
        <br/>
      </div>
      <div class="lg">
        <span>tathaiva śabdatadbuddhyor viśeṣotpattyasambhavāt |</span>
        <br/>
        <span>tāvān eva hi gośabdaḥ śuklaśabde 'pi kīrtite ||</span>
        <br/>
      </div>
      <div class="lg">
        <span>pūrvasattve 'pi tāvattā tasyaivaṃ taddhiyor api |</span>
        <br/>
        <span>viśeṣaṇaviśeṣyatvaṃ na syāc chuklatvagotvayoḥ ||</span>
        <br/>
      </div>
      <div class="lg">
        <span>na tayor anurāgo hi nā'vacchedaḥ parasparam |</span>
        <br/>
        <span>gotvena na hi śuklatvaṃ gotvaṃ vā tena rajyate ||</span>
        <br/>
      </div>
      <span class="pb" data-page="604">&lt;pb n="604"&gt;</span>
      <div class="lg">
        <span>anyonyātmany asadbhāvād vyaktyaṅgatvād dvayor api |</span>
        <br/>
        <span>vyaktiś ced anurajyeta tābhyāṃ tatrāpi śabdayoḥ ||</span>
        <br/>
      </div>
      <div class="lg">
        <span>na parasparasambandhaḥ syād atadgocarau hi tau |</span>
        <br/>
        <span>śabdair anucyamāne hi saty apy ekāśraye 'rthataḥ ||</span>
        <br/>
      </div>
      <div class="lg">
        <span>śabdānāṃ naiva sambandhaḥ pṛthivīsthagavāśvavat |</span>
        <br/>
        <span>ekārthasamavāye 'pi rūpāder naiva saṅgatiḥ ||</span>
        <br/>
      </div>
      <div class="lg">
        <span>na caikavyaktivṛttitve pramāṇaṃ gotvaśuklayoḥ |</span>
        <br/>
        <span>sambandhād etayos tatra syād ekavyaktikalpanā ||</span>
        <br/>
      </div>
      <div class="lg">
        <span>tadekatvāc ca sambandha evam anyonyasaṃśrayam |</span>
        <br/>
        <span>na cātra padam asty anyad yenaikavyaktidhīr bhavet ||</span>
        <br/>
      </div>
      <span class="pb" data-page="605">&lt;pb n="605"&gt;</span>
      <div class="lg">
        <span>na cā'syāḥ padavācyatvaṃ, vācyate 'pi na caikatā |</span>
        <br/>
        <span>gamyamānasya caikatvāt sambandho yadi kalpyate ||</span>
        <br/>
      </div>
      <div class="lg">
        <span>pārthivatvādyabhedena kiṃ na syād ghaṭavṛkṣayoḥ |</span>
        <br/>
        <span>śuklaśrutyā na gotvādiḥ kṛṣṇādibhyo nivarttyate ||</span>
        <br/>
      </div>
      <div class="lg">
        <span>svabhāvato 'vabodhaś ca tadvaśān nā'pasarpati |</span>
        <br/>
        <span>kṛṣṇādyapohanaṃ vācyaṃ śuklaśabdasya yady api ||</span>
        <br/>
      </div>
      <span class="pb" data-page="606">&lt;pb n="606"&gt;</span>
      <div class="lg">
        <span>tathāpi gogatatve 'sya pramāṇaṃ naiva sannidhiḥ |</span>
        <br/>
        <span>tadviṣaya eveti yāvacchabdena nocyate ||</span>
        <br/>
      </div>
      <div class="lg">
        <span>tāvat sarvam aśābdaṃ syāt svātantryeṇā'dhyavasyataḥ |</span>
        <br/>
        <span>sannidher anumīyeta tādṛśaṃ vacanaṃ yadi ||</span>
        <br/>
      </div>
      <div class="lg">
        <span>punaḥ saṇṇidhyadhīnaiva tasyaitadviṣayā'rthatā |</span>
        <br/>
        <span>tatrāpi śabdakḷptiś ced anavasthā bhaved iyam ||</span>
        <br/>
      </div>
      <div class="lg">
        <span>ṣaṭpramāṇā'tiriktatvāt tasmāt sannidhyanāśrayaḥ |</span>
        <br/>
        <span>sambandhakāraṇaṃ nāpi ṣaṣṭhī gavyupalabhyate ||</span>
        <br/>
      </div>
      <div class="lg">
        <span>satyām api tu sambandhaḥ śrautas tāvan nirākṛtaḥ |</span>
        <br/>
        <span>gamyamānasya cārthasya naiva dṛṣṭaṃ viśeṣaṇam ||</span>
        <br/>
      </div>
      <span class="pb" data-page="607">&lt;pb n="607"&gt;</span>
      <div class="lg">
        <span>śabdāntarair vibhaktyā vā dhūmo 'yaṃ jvalatītivat |</span>
        <br/>
        <span>saṃsarge cāpi bhede vā vākyārthe parikalpite ||</span>
        <br/>
      </div>
      <div class="lg">
        <span>tasya yāvat padārthatvān naikavākyatvasambhavaḥ |</span>
        <br/>
        <span>padārthavyatirekaś ca nāsti saṃsargabhedayoḥ ||</span>
        <br/>
      </div>
      <div class="lg">
        <span>na ca vastvantarā''rambhaḥ padārthais tadanugrahāt |</span>
        <br/>
        <span>na hi jātiguṇaiḥ kiṃ cit kāryamāraśyate bahiḥ ||</span>
        <br/>
      </div>
      <div class="lg">
        <span>tadabhāve 'vabodhaś ca jāto 'pi svapnavanmṛṣā |</span>
        <br/>
        <span>satām eva viśeṣāṇāṃ saṃnidher yo 'pi manyate ||</span>
        <br/>
      </div>
      <div class="lg">
        <span>vākyārthatvam abhivyaktau tasyāpi tadanekatā |</span>
        <br/>
        <span>prāksattve ca kutas teṣāṃ pramāṇaṃ pratyayair vinā ||</span>
        <br/>
      </div>
      <div class="lg">
        <span>na caiṣāṃ vastusattvaṃ ca tatpade 'stitvakāraṇaṃ |</span>
        <br/>
        <span>evam ādyā'ntyasarveṣāṃ pṛthaksaṃghātakalpane ||</span>
        <br/>
      </div>
      <span class="pb" data-page="608">&lt;pb n="608"&gt;</span>
      <div class="lg">
        <span>anyonyā'nugrahā'bhāvāt padānāṃ nāsti vākyatā |</span>
        <br/>
        <span>ādyaṃ yadi padaṃ sarvaiḥ saṃskriyeta viśeṣataḥ ||</span>
        <br/>
      </div>
      <div class="lg">
        <span>tatas tad eva vākyaṃ syād anyaś ca dyotako gaṇaḥ |</span>
        <br/>
        <span>evam antyeṣu sarveṣu pṛthagbhūteṣv avasthitam ||</span>
        <br/>
      </div>
      <div class="lg">
        <span>svatantreṣu hi vākyatvaṃ kathacinnopalakṣitam |</span>
        <br/>
        <span>sphoṭajātiniṣedhaś ca syāt padasphoṭajātivat ||</span>
        <br/>
      </div>
      <div class="lg">
        <span>vāryaḥ padakramo vākyaṃ yathā varṇakramaḥ padam |</span>
        <br/>
        <span>buddhyā na copasaṃhartuḥ kramo niṣkṛṣya śakyate ||</span>
        <br/>
      </div>
      <div class="lg">
        <span>padāny eva hi tadvanti vartante śrotrabuddhivat |</span>
        <br/>
        <span>tāvatsv eva padeṣv anyaḥ kramo 'nyaś ca pratīyate ||</span>
        <br/>
      </div>
      <span class="pb" data-page="609">&lt;pb n="609"&gt;</span>
      <div class="lg">
        <span>tatra yāvat kramaṃ bhedo vākyārthasya prasajyate |</span>
        <br/>
        <span>padāntarasya pārārthyādākhyātaṃ yo 'pi manyate ||</span>
        <br/>
      </div>
      <div class="lg">
        <span>vākyaṃ prādhānyayogena vākyārthaṃ cāpi bhāvanām |</span>
        <br/>
        <span>tatrāpi na bahirvastu kriyākārakasaṅgatiḥ ||</span>
        <br/>
      </div>
      <div class="lg">
        <span>na kārakāṇām anyonyaṃ na kriyāṇāṃ pratīyate |</span>
        <br/>
        <span>ukhāyāmodanaṃ kāṣṭhair devadattaḥ paced iti ||</span>
        <br/>
      </div>
      <div class="lg">
        <span>dravyāṇāṃ tāvad etasmin na sambandhaḥ parasparam |</span>
        <br/>
        <span>atyantabhedaniṣpannaṣaṣṭhyabhāvānapekṣaṇaiḥ ||</span>
        <br/>
      </div>
      <div class="lg">
        <span>tṛtīyādyapahāreṇa sannidher api bādhanāt |</span>
        <br/>
        <span>kāṣṭhādīnāṃ ca sambandhaḥ kriyayā na svarūpataḥ ||</span>
        <br/>
      </div>
      <div class="lg">
        <span>ārdrādidharmakaiḥ pākas taiḥ kṛto na hi dṛśyate |</span>
        <br/>
        <span>śaktiḥ kāraṇam iṣṭhā ced, amūrtā sāpi niṣkriyā ||</span>
        <br/>
      </div>
      <span class="pb" data-page="610">&lt;pb n="610"&gt;</span>
      <div class="lg">
        <span>śaktair api ca taiḥ pākas tiṣṭhadbhir naiva sādhyate |</span>
        <br/>
        <span>jvalanādimukhenātha teṣāṃ pākena saṅgatiḥ ||</span>
        <br/>
      </div>
      <div class="lg">
        <span>tathāpi karmaṇā kramaṃ na sādhyam iti durbham |</span>
        <br/>
        <span>bhinnārthasamavetatvān na ca sambandhasambhavaḥ ||</span>
        <br/>
      </div>
      <div class="lg">
        <span>na cānyakārakotpādye kārakaṃ kārakāntaram |</span>
        <br/>
        <span>jvalanādīni kurvanti na ca syuḥ pākasādhanam ||</span>
        <br/>
      </div>
      <div class="lg">
        <span>apākasādhanānāṃ ca kutas tenaikavācyatā |</span>
        <br/>
        <span>jvalanādigatā pāke śaktiś ced upacaryate ||</span>
        <br/>
      </div>
      <div class="lg">
        <span>kartṛtvāt tatra kāṣṭhādeḥ karaṇatvādi ca durlabham |</span>
        <br/>
        <span>mukhyaṃ kārakavaicitryam alabdhaṃ jvalanādiṣu ||</span>
        <br/>
      </div>
      <span class="pb" data-page="611">&lt;pb n="611"&gt;</span>
      <div class="lg">
        <span>kathaṃ tu pākavelāyām upacāreṇa labhyate |</span>
        <br/>
        <span>svavyāpāre ca kāṣṭhādeḥ karaṇatvādyasambhavaḥ ||</span>
        <br/>
      </div>
      <div class="lg">
        <span>viklidyanti jvalantīti bibhratīti ca darśanāt |</span>
        <br/>
        <span>na caiṣāṃ pākavelāyāṃ vyāpārāntaram iṣyate ||</span>
        <br/>
      </div>
      <div class="lg">
        <span>ekaprayogavat, tena kartṛtaiva prasajyate |</span>
        <br/>
        <span>pacinā cānupātteṣu jvalanādiṣv asaṅgatiḥ ||</span>
        <br/>
      </div>
      <div class="lg">
        <span>na hi sadbhāvamātreṇa tāni sambandhakāraṇam |</span>
        <br/>
        <span>na ca śabdāntarair eṣām upādānamataḥ paciḥ ||</span>
        <br/>
      </div>
      <div class="lg">
        <span>devadattakriyāvācī na syāt kāṣṭhādisaṅgataḥ |</span>
        <br/>
        <span>sarvavyāpāravācī cet pacir iṣṭas tathā sati ||</span>
        <br/>
      </div>
      <div class="lg">
        <span>kartṛtvam eva kāṣṭāder āpannaṃ devadattavat |</span>
        <br/>
        <span>dhātunoktakriye nityaṃ kārake kartṛteṣyate ||</span>
        <br/>
      </div>
      <span class="pb" data-page="612">&lt;pb n="612"&gt;</span>
      <div class="lg">
        <span>sarveṣāṃ bhāvanāsāmye na hy anyat kartṛlakṣaṇam |</span>
        <br/>
        <span>kāṣṭhādīni pacantīti vivakṣā yā ca dṛśyate ||</span>
        <br/>
      </div>
      <div class="lg">
        <span>sāpi naivopapadyeta yady anyat kartṛlakṣaṇam |</span>
        <br/>
        <span>ekadhātugṛhītānāṃ na cāsty aṅgapradhānatā ||</span>
        <br/>
      </div>
      <div class="lg">
        <span>na kārakaṃ tataḥ karttā prādhānyābhihitakriyam |</span>
        <br/>
        <span>ataḥ samapradhānānām abhidhā sadasattvayoḥ ||</span>
        <br/>
      </div>
      <div class="lg">
        <span>kva cit kārakavaicitryaṃ kva cid aikyaṃ na yujyate |</span>
        <br/>
        <span>pratyayenāpi naivātra jvalanādiparigrahaḥ ||</span>
        <br/>
      </div>
      <div class="lg">
        <span>kartṛmātraṃ tv asau brūyād atha vā tadgatā kriyām |</span>
        <br/>
        <span>tasmān na pacatīty atra kāṣṭhāder asti saṅgatiḥ ||</span>
        <br/>
      </div>
      <div class="lg">
        <span>sarvatra na ca dhātvarthaḥ pratyayārthena yujyate |</span>
        <br/>
        <span>bhāvanā pratyayārtho hi dhātvarthānāṃ ca tāṃ prati ||</span>
        <br/>
      </div>
      <span class="pb" data-page="613">&lt;pb n="613"&gt;</span>
      <div class="lg">
        <span>sādhyasādhanayogyānām upādānaṃ ca dhātubhiḥ |</span>
        <br/>
        <span>sādhyatvaṃ pākam ity evaṃ pākenaiva ca sādhanam ||</span>
        <br/>
      </div>
      <div class="lg">
        <span>pac ity etena rūpeṇa naiko 'py aṃśaḥ pratīyate |</span>
        <br/>
        <span>vidhibhāvanayoś caikapratyayagrāhyatākṛtaḥ ||</span>
        <br/>
      </div>
      <div class="lg">
        <span>dhātvarthāt prathamaṃ tāvat sambandho 'dhyavasīyate |</span>
        <br/>
        <span>vidhāv avasite tatra kevale bhāvanātmani ||</span>
        <br/>
      </div>
      <div class="lg">
        <span>paścāt sambadhyamāno 'pi na dhātvartho vidhīyate |</span>
        <br/>
        <span>vidhyahīnapravṛtteś ca na sa kāryaḥ śruto 'pi san ||</span>
        <br/>
      </div>
      <div class="lg">
        <span>evaṃ kārakavidhyantavidhānasyāpy asambhavaḥ |</span>
        <br/>
        <span>vidhyantatvaṃ prayājāder niṣedhavyam asaṅgatam ||</span>
        <br/>
      </div>
      <span class="pb" data-page="614">&lt;pb n="614"&gt;</span>
      <div class="lg">
        <span>asambaddhatvam eteṣāṃ vācyaṃ śuklagavādivat |</span>
        <br/>
        <span>tatrārthalakṣaṇā kā cit sambhaved api saṅgatiḥ ||</span>
        <br/>
      </div>
      <div class="lg">
        <span>vākyair eva tv asambaddhaiḥ sambandho na prakalpyate |</span>
        <br/>
        <span>ato 'nyonyāśrayatvaṃ syād ekamūlāprasiddhitaḥ ||</span>
        <br/>
      </div>
      <div class="lg">
        <span>evam aṃśatrayāsattvāj jāto nirviṣayo vidhiḥ |</span>
        <br/>
        <span>dhātvarthakārakāṇāṃ tu sākṣān naivaiṣa sidhyati ||</span>
        <br/>
      </div>
      <div class="lg">
        <span>vidher bhāvanayā rodhāt kartus teṣv apravartanāt |</span>
        <br/>
        <span>kriyākārakasambandhamūlatvāt sarvasaṅgatiḥ ||</span>
        <br/>
      </div>
      <div class="lg">
        <span>niṣedhyā tanniṣedhena svasvāmipitṛbandhuṣu |</span>
        <br/>
        <span>upasarganipātānāṃ kena cin na ca saṅgatiḥ ||</span>
        <br/>
      </div>
      <div class="lg">
        <span>parasparaṃ tv asiddhaiva svātantryeṇa ca nāmabhiḥ |</span>
        <br/>
        <span>kriyāviśeṣaṇatvāc ca vinā naivopasargatā ||</span>
        <br/>
      </div>
      <span class="pb" data-page="615">&lt;pb n="615"&gt;</span>
      <div class="lg">
        <span>vākyārtho 'sattvabhūtatvād etair na ca viśiṣyate |</span>
        <br/>
        <span>kriyādvārā'tha kalpyeta sāpi nākārakātmanaḥ ||</span>
        <br/>
      </div>
      <div class="lg">
        <span>asattvabhūm arthaṃ ca nādhyavasyati kārakam |</span>
        <br/>
        <span>viśeṣaṇatvam apy eṣāṃ naivārthānanurañjanāt ||</span>
        <br/>
      </div>
      <div class="lg">
        <span>ānarthakyānyavācitvaviparotaprasādhanāt |</span>
        <br/>
        <span>pralambate 'yam ityādau teṣāṃ kaś cid arthakaḥ ||</span>
        <br/>
      </div>
      <div class="lg">
        <span>prāsādādiṣu cānyo 'rtho viparītaḥ pratiṣṭhate |</span>
        <br/>
        <span>yena svārthāvirodhena viśeṣa upajanyate ||</span>
        <br/>
      </div>
      <div class="lg">
        <span>viśeṣaṇaṃ tadeveṣṭaṃ na tu yat svārthanāśakam |</span>
        <br/>
        <span>ābhimukhyordhvagatyādiviśeṣo yo 'vagamyate ||</span>
        <br/>
      </div>
      <div class="lg">
        <span>tasyāpi kartṛdharmatvān na dhātvarthāṅgateṣyate |</span>
        <br/>
        <span>kartrā ca saha sambandho nopasargasya vidyate ||</span>
        <br/>
      </div>
      <div class="lg">
        <span>aṃśatrayātiriktatvān nāpi bhāvanayā saha |</span>
        <br/>
        <span>pratiṣedhavikalpādeḥ sambandhaś ca virudhyate ||</span>
        <br/>
      </div>
      <span class="pb" data-page="616">&lt;pb n="616"&gt;</span>
      <div class="lg">
        <span>anyarūpaparicchedād vāhyavastvarthavādinām |</span>
        <br/>
        <span>svaśruteḥ prathamaṃ vastu sadbhāvena nirūpitam ||</span>
        <br/>
      </div>
      <div class="lg">
        <span>kathaṃ nañādibhiḥ paścād abhāvam upanīyate |</span>
        <br/>
        <span>virodhaś ca tayoḥ śrutyor asti nāstīti śabdavat ||</span>
        <br/>
      </div>
      <div class="lg">
        <span>vikalpe punarekasya śabdasyaiṣā virodhitā |</span>
        <br/>
        <span>gavādivac ca naiteṣāṃ svatantrārthāvadhāraṇam ||</span>
        <br/>
      </div>
      <div class="lg">
        <span>yena tatpūrvakaṃ santaṃ vākyārthaṃ yāyurātmanā |</span>
        <br/>
        <span>samudāye 'py asiddhatvāt yena vakṣyaty ahetutām ||</span>
        <br/>
      </div>
      <div class="lg">
        <span>gamyate cet yato 'vocat pratyekāśaktisiddhaye |</span>
        <br/>
        <span>asambandhāt padārthānām iti pūrvoktayā diśā ||</span>
        <br/>
      </div>
      <div class="lg">
        <span>sann apy ajñāyamānatvād asann ity abhidhīyate |</span>
        <br/>
        <span>aikaikaśye padārthānāṃ vākyārthe vyabhicāritā ||</span>
        <br/>
      </div>
      <span class="pb" data-page="617">&lt;pb n="617"&gt;</span>
      <div class="lg">
        <span>prāgasiddheḥ samastānām asādhāraṇaduṣṭatā |</span>
        <br/>
        <span>padārthān eva vākyārthaṃ yaḥ sāmastyena manyate ||</span>
        <br/>
      </div>
      <div class="lg">
        <span>gaur aśvaḥ puruṣo hastīty atrāpy asya prasajyate |</span>
        <br/>
        <span>vyastasya yo 'rthaḥ śabdasya na sāmastye jahāti tam ||</span>
        <br/>
      </div>
      <div class="lg">
        <span>taṃ cojjhati na viśrambhaḥ padārthaṃ prati labhyate |</span>
        <br/>
        <span>tatra dvitrādisāmānyavijñānaṃ kevalaṃ bhavet ||</span>
        <br/>
      </div>
      <div class="lg">
        <span>anekaśabdavijñānān na viśeṣāvadhāraṇam |</span>
        <br/>
        <span>padārthasaṅgate 'rthe ced vākyaṃ sākṣāt pravarttate ||</span>
        <br/>
      </div>
      <span class="pb" data-page="618">&lt;pb n="618"&gt;</span>
      <div class="lg">
        <span>padārthasaṃvidas tatra na syād dṛṣṭopakāritā |</span>
        <br/>
        <span>tenājñātapadārtho 'pi budhyetaiva svabhāvataḥ ||</span>
        <br/>
      </div>
      <div class="lg">
        <span>tān vānurudhyamānasya kāraṇaṃ syusta eva te |</span>
        <br/>
        <span>tatra coktam, ato nāsti vākyadhīmūlasambhavaḥ ||</span>
        <br/>
      </div>
      <div class="lg">
        <span>tataś cārthād bhavel loke, vedārthas tv apramāṇakaḥ |</span>
        <br/>
        <span>samayāt puruṣāṇāṃ vā guṇavṛddhyādivanmataḥ ||</span>
        <br/>
      </div>
      <div class="lg">
        <span>niṣkāraṇo 'pi sannartho yājñikaiḥ paribhāṣitaḥ |</span>
        <br/>
        <span>tatra coktaṃ kathāvat tu saṅghātāt pauruṣeyatā ||</span>
        <br/>
      </div>
      <span class="pb" data-page="619">&lt;pb n="619"&gt;</span>
      <div class="lg">
        <span>na cāptaḥ puruṣo 'trāsti, tena vedāpramāṇatā |</span>
        <br/>
        <span>atrābhidhīyate, yady apy asti mūlāntaraṃ na naḥ ||</span>
        <br/>
      </div>
      <div class="lg">
        <span>padārthānāṃ tu mūlatvaṃ dṛṣṭaṃ tadbhāvabhāvataḥ |</span>
        <br/>
        <span>satyaṃ na vācakaṃ vākyaṃ vākyārthasyopapadyate ||</span>
        <br/>
      </div>
      <div class="lg">
        <span>anyathāpy upapannatvāc chaktis tatrāpramāṇikā |</span>
        <br/>
        <span>pada eva hi varṇānāṃ śaktiḥ kleśena kalpitā ||</span>
        <br/>
      </div>
      <div class="lg">
        <span>tirobhāvād iha tv eṣāṃ bhavet kleśatareṇa sā |</span>
        <br/>
        <span>bahavaś cānusandheyā varṇāś ciratirohitāḥ ||</span>
        <br/>
      </div>
      <div class="lg">
        <span>padārtheṣūpayuktānāṃ punarvyāpārakalpanā |</span>
        <br/>
        <span>padārthānāṃ ca sāmarthyaṃ gamyamānam apahnutam ||</span>
        <br/>
      </div>
      <span class="pb" data-page="620">&lt;pb n="620"&gt;</span>
      <div class="lg">
        <span>ānantaryād dhi vākyārthas taddhetutvaṃ na muñcati |</span>
        <br/>
        <span>ekayaiva hi saṃskṛtyā kathaṃ kāryadvayaṃ bhavet ||</span>
        <br/>
      </div>
      <div class="lg">
        <span>na caiṣāṃ pūrvasaṃskārād anyo 'stīti pratīyate |</span>
        <br/>
        <span>na cānyavarṇavelāyāṃ teṣv ālocanasambhavaḥ ||</span>
        <br/>
      </div>
      <div class="lg">
        <span>padatadvācyasambandhabuddhivyavadhibādhanāt |</span>
        <br/>
        <span>pratyakṣasmṛtirūpāto na teṣv ekāsti vākyadhīḥ ||</span>
        <br/>
      </div>
      <div class="lg">
        <span>tasmāc ca vākyanirbhāsā vākyaṃ sā dhīr na kalpate |</span>
        <br/>
        <span>vākyam ity anayā buddhyā na cātmāṃśaḥ pratīyate ||</span>
        <br/>
      </div>
      <div class="lg">
        <span>na ca vākyārthabuddhyedaṃ śūnyavāde nirūpitam |</span>
        <br/>
        <span>vākyavākyārthyor aikye bāhyābhyantaravādinām ||</span>
        <br/>
      </div>
      <span class="pb" data-page="621">&lt;pb n="621"&gt;</span>
      <div class="lg">
        <span>vicchinnabhāgabuddhīnāṃ mṛṣātvaṃ niṣpramāṇakam |</span>
        <br/>
        <span>kalpyamāne 'pi naivaṃ ca vastubuddhir nivarttate ||</span>
        <br/>
      </div>
      <div class="lg">
        <span>teṣv eva ca padārtheṣu prakḷptastokaśaktiṣu |</span>
        <br/>
        <span>āvāpodvāparacanābhedād vākyeṣv anantā ||</span>
        <br/>
      </div>
      <div class="lg">
        <span>stokaśaktyupapanne 'rthe bahuśaktyapramāṇatā |</span>
        <br/>
        <span>vākyatacchaktyanantatve nārthāpattis tato bhavet ||</span>
        <br/>
      </div>
      <div class="lg">
        <span>na cāvayavabuddhīnāṃ sādṛśyād bhrāntikalpanā |</span>
        <br/>
        <span>na prasiddhāḥ pṛthagbhūtā mukhyā hy avayavāḥ kva cit ||</span>
        <br/>
      </div>
      <div class="lg">
        <span>nāvayavyantare yasmāt sarvavākyeṣv abhāgatā |</span>
        <br/>
        <span>satām avayavānāṃ hi syād vā sadṛśatā na vā ||</span>
        <br/>
      </div>
      <span class="pb" data-page="622">&lt;pb n="622"&gt;</span>
      <div class="lg">
        <span>sādṛśyaṃ narasiṃhādau yuktaṃ jātyantare sati |</span>
        <br/>
        <span>tatra hy avayavāḥ siddhāḥ prāksaṃyogavibhāginaḥ ||</span>
        <br/>
      </div>
      <div class="lg">
        <span>pāṇyādayo hi vicchinnā dṛśyante nṛśarīrataḥ |</span>
        <br/>
        <span>deheṣu ca pṛthagbuddhis teṣu sarveṣu jāyate ||</span>
        <br/>
      </div>
      <div class="lg">
        <span>tatra tatsadṛśatvād vā tatsāmānyena vaikatā |</span>
        <br/>
        <span>hastādiṣūpapanneti pratyabhijñānasambhavaḥ ||</span>
        <br/>
      </div>
      <div class="lg">
        <span>tadvad atrāpi sādṛśyaṃ yadi nāmāvadhāryate |</span>
        <br/>
        <span>siddhe 'vayavasatyatve mṛṣā nirbhāgakalpanā ||</span>
        <br/>
      </div>
      <div class="lg">
        <span>asatā yat tu sādṛśyam asataḥ parikalpyate |</span>
        <br/>
        <span>dhruvaṃ śaśaviṣāṇena kharaśṛṅgasya tad bhavet ||</span>
        <br/>
      </div>
      <div class="lg">
        <span>athāsattvena sādṛśyam atrāpy astīti manyate |</span>
        <br/>
        <span>sarvatraivaṃ samānatvāt kaś cin nāsadṛśo bhavet ||</span>
        <br/>
      </div>
      <div class="lg">
        <span>bhāgaś citre 'pi dṛṣṇādir dṛṣṭa eva sadṛktayā |</span>
        <br/>
        <span>ekadeśaś ca madye 'pi samyaktiktaraseṣu ca ||</span>
        <br/>
      </div>
      <span class="pb" data-page="623">&lt;pb n="623"&gt;</span>
      <div class="lg">
        <span>citrabuddhes tu naivāsti pratītir bhāgaśo mama |</span>
        <br/>
        <span>ākārābhāvataḥ, artho 'tra citraḥ sāvayavaḥ sa ca ||</span>
        <br/>
      </div>
      <div class="lg">
        <span>tasmān na padavarṇānām asattvāt sadṛśī gatiḥ |</span>
        <br/>
        <span>vākyasyāpi na sādṛśyaṃ tatrāvayavavarjanāt ||</span>
        <br/>
      </div>
      <div class="lg">
        <span>syād varṇapadaniṣkṛṣṭir na ca vākyasadṛktayā |</span>
        <br/>
        <span>tena na syād apoddhāras teṣām ālambanād ṛte ||</span>
        <br/>
      </div>
      <span class="pb" data-page="624">&lt;pb n="624"&gt;</span>
      <div class="lg">
        <span>na ca vyañjakabhedo 'pi padavarṇādṛte 'sti te |</span>
        <br/>
        <span>sūkṣmatvād, aṇukalpānāṃ dhvanīnāṃ parikalpanāt ||</span>
        <br/>
      </div>
      <div class="lg">
        <span>na ca kāryāntarārambhas tais tādṛgupapadyate |</span>
        <br/>
        <span>tenāṇumātraśabdāṃśagṛhītiḥ kevalā bhavet ||</span>
        <br/>
      </div>
      <div class="lg">
        <span>sator api ca nādānāṃ pṛthaktvakramavattvayoḥ |</span>
        <br/>
        <span>vyaṅgyābhāvena naivaiṣām abhivyaktiḥ prasidhyati ||</span>
        <br/>
      </div>
      <div class="lg">
        <span>kṛtsnasya yaugapadyena bhaved vāvagatir na vā |</span>
        <br/>
        <span>naiva prāksakalād vākyād grāhyaṃ kiñ cit tavāsti hi ||</span>
        <br/>
      </div>
      <div class="lg">
        <span>tad eva sakalaṃ vākyaṃ nyūnam anyadapekṣya ca |</span>
        <br/>
        <span>tadviruddham,   na cābhinne nyūnasākalyakalpanā ||</span>
        <br/>
      </div>
      <span class="pb" data-page="625">&lt;pb n="625"&gt;</span>
      <div class="lg">
        <span>pṛthakprasiddhasadbhāvaṃ tripadaṃ ca catuṣpade |</span>
        <br/>
        <span>nāstīti yadi kalpyeta vṛkṣo na syāt tadā vane ||</span>
        <br/>
      </div>
      <div class="lg">
        <span>pṛthakprasiddhyamithyātvāt syād vākyāntaratā yadi |</span>
        <br/>
        <span>vākyāc chabdāntaratvaṃ syāt tathaiva padavarṇayoḥ ||</span>
        <br/>
      </div>
      <div class="lg">
        <span>tasmād yathā mahāvākye laghūnām anirākriyā |</span>
        <br/>
        <span>tathaiva padavarṇānāṃ nāsattvaṃ vākyabuddhiṣu ||</span>
        <br/>
      </div>
      <div class="lg">
        <span>kevalasyāprayogāc cet, mahadarthe laghor api |</span>
        <br/>
        <span>alpārthe tatprayuktaṃ cet svārthe tadvat padāni naḥ ||</span>
        <br/>
      </div>
      <span class="pb" data-page="626">&lt;pb n="626"&gt;</span>
      <div class="lg">
        <span>yady api vyavahāraṅgaṃ na pūrṇaṃ padavarṇayoḥ |</span>
        <br/>
        <span>tathāpy asty eva sadbhāvas tanmātre prayuyukṣite ||</span>
        <br/>
      </div>
      <div class="lg">
        <span>padārthamātram eveṣṭaṃ viśeṣe 'vagate kva cit |</span>
        <br/>
        <span>padaṃ prayuñjate ke cid varṇaṃ vārthasamanvitam ||</span>
        <br/>
      </div>
      <div class="lg">
        <span>granthādhyayanavelāyāṃ svarūpeṇāvadhāraṇam |</span>
        <br/>
        <span>pradhānaṃ padavarṇānāṃ vicchinnānām upāśritam ||</span>
        <br/>
      </div>
      <div class="lg">
        <span>tadā prasiddhasattvānāṃ cottaratrāsti sādhanam |</span>
        <br/>
        <span>na hi vākyārthabuddhyaiṣāṃ rūpaṃ kiñ cid viruddhyate ||</span>
        <br/>
      </div>
      <div class="lg">
        <span>yady apy eṣāṃ na sāmarthyaṃ kevalānāṃ tadudgame |</span>
        <br/>
        <span>aviruddhas tu sadbhāvaḥ kāryāśaktarathāṅgavat ||</span>
        <br/>
      </div>
      <div class="lg">
        <span>kevalasyāprayogitvaṃ tenānaikāntikīkṛtam |</span>
        <br/>
        <span>kāryād ṛte 'pi dṛṣṭir yā,   sā śabde 'py upapāditā ||</span>
        <br/>
      </div>
      <span class="pb" data-page="627">&lt;pb n="627"&gt;</span>
      <div class="lg">
        <span>sadbhāve padavarṇānāṃ bhedo yaḥ paramāṇuvat |</span>
        <br/>
        <span>sarvābhāvas tataś ceti seyaṃ bālabibhīṣikā ||</span>
        <br/>
      </div>
      <div class="lg">
        <span>yathā tantvādayaḥ siddhāḥ paramāṇuṣu satsv api |</span>
        <br/>
        <span>tathā satsv api bhāgeṣu na varṇādi virotsyate ||</span>
        <br/>
      </div>
      <div class="lg">
        <span>kiñ cit sāvayavaṃ dṛṣṭvā na ca sarvaṃ prasajyate |</span>
        <br/>
        <span>ghaṭasāvayavatve 'pi na bhāgaḥ paramāṇuṣu ||</span>
        <br/>
      </div>
      <div class="lg">
        <span>tad atra padavarṇānāṃ bhedaṃ pratyakṣasādhitam |</span>
        <br/>
        <span>varṇāṃśānupapattyā kaḥ śaknuyādapabādhitum ||</span>
        <br/>
      </div>
      <span class="pb" data-page="628">&lt;pb n="628"&gt;</span>
      <div class="lg">
        <span>asattve ye ca dṛṣṭāntāḥ prakṛtipratyayādayaḥ |</span>
        <br/>
        <span>asiddhās te, yato loke tatsadbhāvaḥ pratīyate ||</span>
        <br/>
      </div>
      <div class="lg">
        <span>naiva hi prakriyāmātraṃ śāstrataḥ parikalpyate |</span>
        <br/>
        <span>pratyakṣaṃ hy eva tadrūpaṃ vācyam apy anyavācyavat ||</span>
        <br/>
      </div>
      <div class="lg">
        <span>krameṇa hi pratīyete prakṛtipratyayau pade |</span>
        <br/>
        <span>tadāgame tadartho 'pi svasaṃvedyaḥ krameṇa naḥ ||</span>
        <br/>
      </div>
      <div class="lg">
        <span>anvayavyatirekābhyām apy artho gamyate tayoḥ |</span>
        <br/>
        <span>amādyupajanāpāye vṛkṣārtho hy anugamyate ||</span>
        <br/>
      </div>
      <div class="lg">
        <span>vṛkṣaṃ vṛkṣeṇa cety atra vṛkṣatvaṃ tāvad eva hi |</span>
        <br/>
        <span>karmatvaṃ hīyate pūrvaṃ karaṇatvaṃ ca jāyate ||</span>
        <br/>
      </div>
      <div class="lg">
        <span>tathā vṛkṣaṃ ghaṭaṃ ceti karmatvam anugamyate |</span>
        <br/>
        <span>vṛkṣatvaṃ hīyate 'nyā ca ghaṭadhīrupajāyate ||</span>
        <br/>
      </div>
      <div class="lg">
        <span>tatra yo 'nveti yaṃ śabdam arthas tasya bhaved asau |</span>
        <br/>
        <span>anyathānupapattyā hi śaktis tatrāvatiṣṭhate ||</span>
        <br/>
      </div>
      <span class="pb" data-page="629">&lt;pb n="629"&gt;</span>
      <div class="lg">
        <span>yat kūpayūpasūpādau samāne 'py upabandhane |</span>
        <br/>
        <span>nāsty arthānugamaḥ kaś cit tan na śabdo 'parādhyati ||</span>
        <br/>
      </div>
      <div class="lg">
        <span>nānvayavyatirekābhyām apūrvārthāvadhāraṇam |</span>
        <br/>
        <span>saṃsṛṣṭe 'vagate 'rthe hi tābhyāṃ śaktir niyamyate ||</span>
        <br/>
      </div>
      <div class="lg">
        <span>tenānekātmakāc chabdād anekārthāvabodhane |</span>
        <br/>
        <span>siddhe yadāgame yo 'rthaḥ sa tasyaivāvadhāryate ||</span>
        <br/>
      </div>
      <div class="lg">
        <span>evaṃ pipīlikāpaṅkte reṇucakrānvaye sati |</span>
        <br/>
        <span>gajāśvopajanāpāye 'py atādarthyam aśaktitaḥ ||</span>
        <br/>
      </div>
      <span class="pb" data-page="630">&lt;pb n="630"&gt;</span>
      <div class="lg">
        <span>asty eva ca gajāśveṣu sāmānyaṃ reṇukāraṇam |</span>
        <br/>
        <span>dṛḍhaprāṇiviśeṣatvaṃ samastavyastalakṣitam ||</span>
        <br/>
      </div>
      <div class="lg">
        <span>dṛṣṭā pipīlikāpaṅktiḥ kevalā reṇuvarjitā |</span>
        <br/>
        <span>hastyādyanvayinī tena na hetutvaṃ prapadyate ||</span>
        <br/>
      </div>
      <div class="lg">
        <span>prakṛtipratyayādīnāṃ kevalāviniyogataḥ |</span>
        <br/>
        <span>yathaivārthā na dṛśyante tathā cānartham apy adaḥ ||</span>
        <br/>
      </div>
      <div class="lg">
        <span>nāmākhyātādisākalyavaikalyānugame sati |</span>
        <br/>
        <span>tadarthāsambhavo dṛṣṭaḥ padavākyāntarāśrayaḥ ||</span>
        <br/>
      </div>
      <div class="lg">
        <span>viprāśvaḥ pacate yātaṃ rājahastinyagāditi |</span>
        <br/>
        <span>tathānyarūpam anyādṛk rājñā dadhy atra gām iti ||</span>
        <br/>
      </div>
      <div class="lg">
        <span>vipraśabdau kva cid dṛṣṭānupasargārthavācinau |</span>
        <br/>
        <span>samudāyas tathānyatra brāhmaṇatvāvabodhakaḥ ||</span>
        <br/>
      </div>
      <div class="lg">
        <span>aśva ity api nāmedam ākhyātaṃ luṅi cedṛśam |</span>
        <br/>
        <span>ākhyātaṃ pacateśabdaḥ paca te iti vā dvayam ||</span>
        <br/>
      </div>
      <span class="pb" data-page="631">&lt;pb n="631"&gt;</span>
      <div class="lg">
        <span>strīdvitvaṃ puṃbahutvaṃ vā te ṣaṣṭhyartha caturthyatha |</span>
        <br/>
        <span>pacate iti sarvaṃ vā caturthyantaṃ śatuḥ padam ||</span>
        <br/>
      </div>
      <div class="lg">
        <span>yātaṃ loṇmadhyamadvitvamayātaṃ laṅi vā bhvet |</span>
        <br/>
        <span>kartṛniṣṭhādvitīyāntaṃ prathamāntaṃ napuṃsakam ||</span>
        <br/>
      </div>
      <div class="lg">
        <span>rājahastī samāso vā rājaloṇmadhyamo 'pi vā |</span>
        <br/>
        <span>hastinītyatha saptamyāmatha strīpratyayāntaram ||</span>
        <br/>
      </div>
      <div class="lg">
        <span>agāditi luṅantaṃ syādago vā pañcamīparaḥ |</span>
        <br/>
        <span>tānattītyatha vāpy evaṃ kvibanto 'yaṃ samāsabhāk ||</span>
        <br/>
      </div>
      <div class="lg">
        <span>evamarthavikalpena bhede 'rtho nāvatiṣṭhate |</span>
        <br/>
        <span>nirbhāge vācake vākye samastādasti nirṇyaḥ ||</span>
        <br/>
      </div>
      <div class="lg">
        <span>tasmān na yo yam anveti sarvadā tena so 'rthavān |</span>
        <br/>
        <span>anarthakatvavijñānāt tadrūpe 'pi padāntare ||</span>
        <br/>
      </div>
      <div class="lg">
        <span>tathā rājārthavān dṛṣṭo rājñety atra ca nāsty asau |</span>
        <br/>
        <span>dadhi gaur iti nāpīmau vidmo dadhy atra gāmiti ||</span>
        <br/>
      </div>
      <div class="lg">
        <span>anyasmiñ jñātasambandhe niṣiddho 'nyaś ca vācakaḥ |</span>
        <br/>
        <span>na ca sarvavikārāṇām ānantyāt saṅgatīkṣaṇam ||</span>
        <br/>
      </div>
      <span class="pb" data-page="632">&lt;pb n="632"&gt;</span>
      <div class="lg">
        <span>tasmād anarthakair eva vinā jātiguṇānvayāt |</span>
        <br/>
        <span>prakṛtipratyayādyantapadabhāgavivarjitaiḥ ||</span>
        <br/>
      </div>
      <div class="lg">
        <span>vākyair eva viśiṣṭho 'rthaḥ svatantraiḥ pratipādyate |</span>
        <br/>
        <span>bhāgaśaḥ kathitopāyair aśvakarṇājakarṇavat ||</span>
        <br/>
      </div>
      <div class="lg">
        <span>atra brūmaḥ padātmā na sarveṣv eteṣu bhidyate |</span>
        <br/>
        <span>kena cid dhaddharmabhedena jarā rājetivat kramāt ||</span>
        <br/>
      </div>
      <div class="lg">
        <span>padāvadhāraṇopāyān bahūnicchanti sūrayaḥ |</span>
        <br/>
        <span>kramanyūnātiriktatvasvaravākyasmṛtiśrutīḥ ||</span>
        <br/>
      </div>
      <span class="pb" data-page="633">&lt;pb n="633"&gt;</span>
      <div class="lg">
        <span>śeṣān arthān paricchidya svarūpair vākyagocarān |</span>
        <br/>
        <span>tatsambandhānurūpārthavācitvenānyanirṇayaḥ ||</span>
        <br/>
      </div>
      <div class="lg">
        <span>tatrāvadhṛtanāmārthair ākhyātāpekṣaṇena tat |</span>
        <br/>
        <span>ākhyāte sati nāmatvaṃ bhaved ubhayasambhave ||</span>
        <br/>
      </div>
      <div class="lg">
        <span>yathā ca puruṣākāre samāne 'py avagamyate |</span>
        <br/>
        <span>smaraṇād brāhmaṇatvādi prakṛtipratyayānvayāt ||</span>
        <br/>
      </div>
      <div class="lg">
        <span>tathānvākhyānabhedena prakṛtipratyayādibhiḥ |</span>
        <br/>
        <span>nāmākhyātavyavasthānaṃ smaraṇenopalakṣyate ||</span>
        <br/>
      </div>
      <div class="lg">
        <span>aprāptasmṛtyupāyānāṃ viveko 'yaṃ na jāyate |</span>
        <br/>
        <span>ajñāte pitṛsaṃbandhe tulyo 'sau brāhmaṇādiṣu ||</span>
        <br/>
      </div>
      <div class="lg">
        <span>tathā śrutyaiva sandigdhaṃ kiñ cin nirṇīyate padam |</span>
        <br/>
        <span>sāmānādhikaraṇyena prasiddhākhyātanāmabhiḥ ||</span>
        <br/>
      </div>
      <span class="pb" data-page="634">&lt;pb n="634"&gt;</span>
      <div class="lg">
        <span>nanv ayaṃ na vibhāgaḥ syāt padajātimanicchataḥ |</span>
        <br/>
        <span>nāmākhyātamatigrāhyāḥ kathaṃ varṇāsta eva te ||</span>
        <br/>
      </div>
      <div class="lg">
        <span>kena vā neṣyate jātiḥ padajātacatuṣṭaye |</span>
        <br/>
        <span>suptiṅkṛttaddhitāḥ santi tathā dhātvādijātayaḥ ||</span>
        <br/>
      </div>
      <div class="lg">
        <span>padaikye 'py aviruddheyam atyantānatirekiṇī |</span>
        <br/>
        <span>varṇā eveti cagranthe niṣiddhātyantabhinnatā ||</span>
        <br/>
      </div>
      <div class="lg">
        <span>bhramaṇatvādivac cāsau vyajyate kramavarttibhiḥ |</span>
        <br/>
        <span>antyavarṇe 'tha vā vyaktiḥ pūrvasaṃskṛtyapekṣiṇi ||</span>
        <br/>
      </div>
      <div class="lg">
        <span>yad vā yenaiva dharmeṇa vyaṅktuṃ jātyantaraṃ kṣamāḥ |</span>
        <br/>
        <span>varṇāḥ svarūpasāmye 'pi tenākhyātādibuddhiṣu ||</span>
        <br/>
      </div>
      <span class="pb" data-page="635">&lt;pb n="635"&gt;</span>
      <div class="lg">
        <span>vanapaṅktyādivac caiṣu samudāyeṣv asatsv api |</span>
        <br/>
        <span>bhinnākhyātādisāmānyavyavahāro bhaviṣyati ||</span>
        <br/>
      </div>
      <div class="lg">
        <span>dhātupratyayatadvācyasāmānyānām iyaṃ gatiḥ |</span>
        <br/>
        <span>taddhitākhyātakṛdrūpaṃ nityaṃ hi smaryate janaiḥ ||</span>
        <br/>
      </div>
      <div class="lg">
        <span>na cānvākhyānamātreṇa kalpitaṃ tacchabādivat |</span>
        <br/>
        <span>prayujyate hi yadrūpaṃ tadupāye na tiṣṭhati ||</span>
        <br/>
      </div>
      <span class="pb" data-page="636">&lt;pb n="636"&gt;</span>
      <div class="lg">
        <span>avadhyagrahaṇaṃ yat tu prakṛtipratyayau prati |</span>
        <br/>
        <span>anvākhyānavisaṃvādād ity etac ca na duṣyati ||</span>
        <br/>
      </div>
      <div class="lg">
        <span>tatra hy āptanaroktīnāṃ prāmāṇyam upapadyate |</span>
        <br/>
        <span>yad vā tulyabalatvena vikalpena matāntaram ||</span>
        <br/>
      </div>
      <div class="lg">
        <span>prakṛtiḥ pratyayāṃśo vā kaś cit tāvan na bhidyate |</span>
        <br/>
        <span>śiṣṭe vikaraṇādau tu yatheṣṭāṅgāṅgikalpanā ||</span>
        <br/>
      </div>
      <div class="lg">
        <span>dhūmādāv api vahnyaṃśo kaś cid aṃśo 'numāpakaḥ |</span>
        <br/>
        <span>anyaḥ sādhāraṇo yadvat tadvad atra bhaviṣyati ||</span>
        <br/>
      </div>
      <div class="lg">
        <span>yathā ca nityarūpatvān na tatrāṃśāntaroddhṛtiḥ |</span>
        <br/>
        <span>tathātrāgamako 'py aṃśo nityatve na vyavasthitaḥ ||</span>
        <br/>
      </div>
      <div class="lg">
        <span>yatra pratyayalopena prakṛtiḥ syāt kvibantabat |</span>
        <br/>
        <span>śuddhaḥ prakṛtilopena pratyayo vādhunādivat ||</span>
        <br/>
      </div>
      <div class="lg">
        <span>tanmātrasya dviśaktitvaṃ tatra śabdasvabhāvataḥ |</span>
        <br/>
        <span>vākyārthe taddhitāntādipadasāmarthyabhedavat ||</span>
        <br/>
      </div>
      <div class="lg">
        <span>ekadeśānumānena ke cid āhur dvayārthatām |</span>
        <br/>
        <span>apare 'rthaikadeśena bruvate 'nyārthalakṣaṇām ||</span>
        <br/>
      </div>
      <span class="pb" data-page="637">&lt;pb n="637"&gt;</span>
      <div class="lg">
        <span>tattvayuktaṃ yato nāsti lakṣaṇārūpatā mateḥ |</span>
        <br/>
        <span>mukhyatvenaiva buddhir naḥ kvibantādiṣu jāyate ||</span>
        <br/>
      </div>
      <div class="lg">
        <span>lakṣaṇādipravṛttiś ca na śāstreṇānugamyate |</span>
        <br/>
        <span>tatsaṅkare ca tenaiva vācyavācakanirṇayaḥ ||</span>
        <br/>
      </div>
      <div class="lg">
        <span>na ca tena sahaitasya vijñātā sahavācitā |</span>
        <br/>
        <span>lokaprayuktaśabdārtho nopāyatvāc ca mucyate ||</span>
        <br/>
      </div>
      <div class="lg">
        <span>ākhyātapratyayenāpi sahāsāv upalakṣitaḥ |</span>
        <br/>
        <span>kāmaṃ tadīyam apy arthaṃ gamayed anumānataḥ ||</span>
        <br/>
      </div>
      <span class="pb" data-page="638">&lt;pb n="638"&gt;</span>
      <div class="lg">
        <span>tāvatyaṃśe na kalpyau ca prakṛtipratyayau punaḥ |</span>
        <br/>
        <span>sa evārthadviśaktitve varaṃ kleśaḥ samāśritaḥ ||</span>
        <br/>
      </div>
      <div class="lg">
        <span>nirjñātaparimāṇasya smaraṇānugamād vinā |</span>
        <br/>
        <span>nānātvaṃ kalpayitvāsya kaḥ śaktiṃ kalpayiṣyati ||</span>
        <br/>
      </div>
      <div class="lg">
        <span>dadhyatreti yadanyādṛkpadaṃ pūrvāvadhāritāt |</span>
        <br/>
        <span>ke cid āhus tad evedam ajānantaryadūṣitam ||</span>
        <br/>
      </div>
      <div class="lg">
        <span>pratyabhijñāyate tad dhi sa cārthaḥ sampratīyate |</span>
        <br/>
        <span>ikāre tu yavijñānamakāraparasaṃhite ||</span>
        <br/>
      </div>
      <div class="lg">
        <span>atha vātmīyasiddhāntād yakāratve 'sya saty api |</span>
        <br/>
        <span>dadhivācyārthaṃ sāmarthyaṃ lakṣaṇād avagamyate ||</span>
        <br/>
      </div>
      <div class="lg">
        <span>tathā hy aśrutadadhyatro lakṣaṇānugamād vinā |</span>
        <br/>
        <span>vyutpannadadhiśabdo 'pi dadhyatreti na buddhyate ||</span>
        <br/>
      </div>
      <span class="pb" data-page="639">&lt;pb n="639"&gt;</span>
      <div class="lg">
        <span>vikārānantyato yas tu sambandhajñaptyasambhavaḥ |</span>
        <br/>
        <span>lakṣaṇāt tadvidukter vā nātikleśo bhaviṣyati ||</span>
        <br/>
      </div>
      <div class="lg">
        <span>kiyat padam iti jñānaṃ yat tu tatra na jāyate |</span>
        <br/>
        <span>svarāntaṃ vyañjanāntaṃ vā na cājñāte 'rthanirṇayaḥ ||</span>
        <br/>
      </div>
      <div class="lg">
        <span>taducyate padacchede tadapabhraṃśatāṃ vrajet |</span>
        <br/>
        <span>saṃhitāviṣaye cāsya smaryate sādhuśabdatā ||</span>
        <br/>
      </div>
      <div class="lg">
        <span>etasmiṃs tu pratīmo 'rtham agṛhītāvadhāv api |</span>
        <br/>
        <span>tena saty api vicchede pade bhedo 'rthabhedataḥ ||</span>
        <br/>
      </div>
      <div class="lg">
        <span>jñāyate cāvadhis tatra vyañjanānto na tūcyate |</span>
        <br/>
        <span>dadhiśabdāvabodhyatvān nityaṃ nityasamāsavat ||</span>
        <br/>
      </div>
      <div class="lg">
        <span>etena rājarājñādiśabdānāṃ dattam uttaram |</span>
        <br/>
        <span>kiñ cid aṃśasamānaṃ hi tadarthaṃ tatpadāntaram ||</span>
        <br/>
      </div>
      <span class="pb" data-page="640">&lt;pb n="640"&gt;</span>
      <div class="lg">
        <span>yat tu brāhmaṇavastrādau brāhmaṇārtho na gamyate |</span>
        <br/>
        <span>avadhyantaratas tatra tatpadāntarajṛmbhitam ||</span>
        <br/>
      </div>
      <div class="lg">
        <span>utsargasyāpavādena bādhaḥ kasya na sammataḥ |</span>
        <br/>
        <span>tad brāhmapadam utsṛṣṭaṃ bādhyate 'nyāvadhau pade ||</span>
        <br/>
      </div>
      <div class="lg">
        <span>tattvenāvadhim utkṛṣya yady ucyeta padāntaram |</span>
        <br/>
        <span>kena svārtho 'sya vāryeta devadattādiśabdavat ||</span>
        <br/>
      </div>
      <div class="lg">
        <span>evam evāśvakarṇādau samudāyaprasiddhitaḥ |</span>
        <br/>
        <span>vāryate 'vayavasyārtho vṛkṣādyarthāvadhāraṇāt ||</span>
        <br/>
      </div>
      <div class="lg">
        <span>arthaprakaraṇādhīnabādhitasvārthayor api |</span>
        <br/>
        <span>samastavyastayor bhūyaḥ sa evārthaḥ pratīyate ||</span>
        <br/>
      </div>
      <span class="pb" data-page="641">&lt;pb n="641"&gt;</span>
      <div class="lg">
        <span>gośuklādipadānāṃ tu samastavyastabhāvinām |</span>
        <br/>
        <span>svārthahānir na dṛṣṭeti kvānarthakyaṃ bhaviṣyati ||</span>
        <br/>
      </div>
      <div class="lg">
        <span>padārthānugataś caiṣa vādyārtho gamyate sadā |</span>
        <br/>
        <span>na viśiṣṭārthatā tasmād vākyasvātantryasādhinī ||</span>
        <br/>
      </div>
      <div class="lg">
        <span>na vimuñcanti sāmarthyaṃ vākyārtheṣu padāni naḥ |</span>
        <br/>
        <span>tanmātrāvasiteṣv eṣu padārthebhyaḥ sa gamyate ||</span>
        <br/>
      </div>
      <div class="lg">
        <span>aśābde cāpi vākyārthai na padārtheṣv aśābdatā |</span>
        <br/>
        <span>vākyārthasyeva naiteṣāṃ nimittāntarasambhavaḥ ||</span>
        <br/>
      </div>
      <div class="lg">
        <span>sambaddham eva caite 'rthaṃ gamayantyavinābhuvam |</span>
        <br/>
        <span>sāmānyaṃ svaviśeṣeṇa vinā na hy upapadyate ||</span>
        <br/>
      </div>
      <span class="pb" data-page="642">&lt;pb n="642"&gt;</span>
      <div class="lg">
        <span>na cānumānam eṣā dhīs tanmātreṇa prasajyate |</span>
        <br/>
        <span>pratijñārthaikadeśatvāt padārthānāṃ hy aliṅgatā ||</span>
        <br/>
      </div>
      <div class="lg">
        <span>padārthair anurakto 'sau vākyārthaḥ sampratīyate |</span>
        <br/>
        <span>nātmanā gamayantyenaṃ vinā, dhūmo 'gnimattvavat ||</span>
        <br/>
      </div>
      <div class="lg">
        <span>pakṣadharmatvam eteṣāṃ vākyārthe na ca gamyate |</span>
        <br/>
        <span>na hi deśādivat pūrvaṃ niṣpannaḥ sa pratīyate ||</span>
        <br/>
      </div>
      <div class="lg">
        <span>asattvabhūtamenaṃ hi pratipadyāmahe tataḥ |</span>
        <br/>
        <span>kriyākārakasaṃsargaviśiṣṭaḥ prāgasau kutaḥ ||</span>
        <br/>
      </div>
      <div class="lg">
        <span>dharmiṇy anavabuddhe ca na taddharmāvadhāraṇam |</span>
        <br/>
        <span>na ca prāgbodhakaṃ kiñ cid vākyārthasyopapadyate ||</span>
        <br/>
      </div>
      <div class="lg">
        <span>avabuddhe tu vākyārthe yadi taddharmatā bhavet |</span>
        <br/>
        <span>vijñāte 'rthe tataḥ kiṃ nu prameyam avaśiṣyate ||</span>
        <br/>
      </div>
      <div class="lg">
        <span>anvayaś ca padārthānāṃ na vākyārthair apekṣyate |</span>
        <br/>
        <span>sarvasminn eva sujñāno bhūtabhāvitirohite ||</span>
        <br/>
      </div>
      <span class="pb" data-page="643">&lt;pb n="643"&gt;</span>
      <div class="lg">
        <span>anyavākyārthasambandhajñānāc cānyo na gamyate |</span>
        <br/>
        <span>anyatvāc ca padārthānām, te cen nānyārthadhīr bhavet ||</span>
        <br/>
      </div>
      <div class="lg">
        <span>sāmānyadṛṣṭakḷptau vā labhyate na viśeṣadhīḥ |</span>
        <br/>
        <span>vākyārthāvagatiḥ sarvā tv asādhāraṇagocarā ||</span>
        <br/>
      </div>
      <div class="lg">
        <span>asambandhapratīteś ca prāmāṇyam upapāditam |</span>
        <br/>
        <span>sarvalokaprasiddhā ca pratipattir iha sphuṭā ||</span>
        <br/>
      </div>
      <div class="lg">
        <span>yatra kva cana vijñātān padārthān pratipadya hi |</span>
        <br/>
        <span>dūradeśādivār tāsu nāptokte dhīr vihanyate ||</span>
        <br/>
      </div>
      <div class="lg">
        <span>āptavādāvisaṃvādād atra ced anumānatā |</span>
        <br/>
        <span>nirṇayas tāvatā sidhyed buddhyutpattir na tatkṛtā ||</span>
        <br/>
      </div>
      <span class="pb" data-page="644">&lt;pb n="644"&gt;</span>
      <div class="lg">
        <span>anyad eva hi satyatvam āptavādatvahetukam |</span>
        <br/>
        <span>vākyārthaś cānya eveti jñātaḥ pūrvataraṃ tataḥ ||</span>
        <br/>
      </div>
      <div class="lg">
        <span>tatra ced āptavādena satyatvam anumīyate |</span>
        <br/>
        <span>vākyārthapratyayasyātra kathaṃ syād anumānatā ||</span>
        <br/>
      </div>
      <div class="lg">
        <span>janma tulyaṃ hi buddhīnām āptānāptagirāṃ śrutau |</span>
        <br/>
        <span>janmādhikopayogī ca nānumāyās trilakṣaṇaḥ ||</span>
        <br/>
      </div>
      <div class="lg">
        <span>śabdaprāmāṇyanirṇītyai padārthebhyo yatheṣyate |</span>
        <br/>
        <span>atyantādṛṣṭavākyārthapratipattis tathocyate ||</span>
        <br/>
      </div>
      <span class="pb" data-page="645">&lt;pb n="645"&gt;</span>
      <div class="lg">
        <span>bhāvanāvacanas tāvat tāṃ smārayati lokavat |</span>
        <br/>
        <span>anvayavyatirekābhyāṃ pratyayārthas tu seṣyate ||</span>
        <br/>
      </div>
      <div class="lg">
        <span>kaiś cit, anyais tu dhātvarthas tatsāmīpyopakārataḥ |</span>
        <br/>
        <span>aparaiḥ samudāyārthas tata eva hi gamyate ||</span>
        <br/>
      </div>
      <div class="lg">
        <span>pākādau yan na dṛṣṭāsau bhavatyādau tathaiva ca |</span>
        <br/>
        <span>vivekaphalamandatvāt pacatyādau yatheṣṭatā ||</span>
        <br/>
      </div>
      <div class="lg">
        <span>sā sādhyasādhanopāyasāmānyārthāvadhāraṇāt |</span>
        <br/>
        <span>anyalabhyaṃ viśeṣāṃśaṃ yaṃ kañ cid abhikāṅkṣati ||</span>
        <br/>
      </div>
      <div class="lg">
        <span>kāmāvagatasādhyatvaḥ svargaḥ kāṅkṣati bhāvanām |</span>
        <br/>
        <span>tatra sannidhiyogyatvāt sambandhaḥ kalpyate tayoḥ ||</span>
        <br/>
      </div>
      <div class="lg">
        <span>tataḥ sā kḷptasambandhā sādhanāṃśam apekṣate |</span>
        <br/>
        <span>dhātvarthāsādhanaṃ kiñ cin nānuṣṭhānaṃ hi siddhyati ||</span>
        <br/>
      </div>
      <span class="pb" data-page="646">&lt;pb n="646"&gt;</span>
      <div class="lg">
        <span>dhātuvācyaś ca yāgādir atṛtīyāparo 'pi san |</span>
        <br/>
        <span>svabhāvād bhāvanāsaktaḥ sādhyaṃ kiñ cid apekṣate ||</span>
        <br/>
      </div>
      <div class="lg">
        <span>pratyāsattinimitto 'yaṃ sambandhaḥ kalpyate 'nayoḥ |</span>
        <br/>
        <span>taṃ ca vispaṣṭam ākhyātuṃ yāgeneti prayujyate ||</span>
        <br/>
      </div>
      <div class="lg">
        <span>yathaupagavaśabdārthaṃ tasyāpatyam itīdṛśāt |</span>
        <br/>
        <span>kathayanti na caitasmin ṣaṣṭhyantopagusamabhavaḥ ||</span>
        <br/>
      </div>
      <div class="lg">
        <span>na kevalaṃ tṛtīyaiva karaṇatvaṃ niyacchati |</span>
        <br/>
        <span>pramāṇāntaragamye 'pi na kiñ cid viruṇaddhi sā ||</span>
        <br/>
      </div>
      <div class="lg">
        <span>prajñātakaraṇatve vā dhātau saty api neṣyate |</span>
        <br/>
        <span>aprātipadikatvena tṛtīyā yāgaśabdavat ||</span>
        <br/>
      </div>
      <span class="pb" data-page="647">&lt;pb n="647"&gt;</span>
      <div class="lg">
        <span>ato yā śabdasāmarthyalabhyā karaṇatā yajeḥ |</span>
        <br/>
        <span>kevalasyāprayogitvāt sā yāgeneti kathyate ||</span>
        <br/>
      </div>
      <div class="lg">
        <span>tathotpannakathaṃbhāvā bhāvanopāyamātrake |</span>
        <br/>
        <span>upāyo 'pi ca kartavyamātrākāṅkṣī niyamyate ||</span>
        <br/>
      </div>
      <div class="lg">
        <span>yogyatvasannidhānābhyām anyathānupapattitaḥ |</span>
        <br/>
        <span>sa ca svavākyalabhyo vā vākyāntaragato 'pi vā ||</span>
        <br/>
      </div>
      <div class="lg">
        <span>prakṛtipratyayau yadvadapekṣete parasparam |</span>
        <br/>
        <span>padaṃ padāntaraṃ yadvad vākyaṃ vākyāntaraṃ tathā ||</span>
        <br/>
      </div>
      <div class="lg">
        <span>karaṇaiḥ sādhyate kiñ cin nopāyarahitaiḥ phalam |</span>
        <br/>
        <span>prayājādividhānaṃ ca na ca syān niṣprayojanam ||</span>
        <br/>
      </div>
      <div class="lg">
        <span>prayojanāntarāt tatra pratyāsatter apekṣitaḥ |</span>
        <br/>
        <span>phalavadbhāvanāṃśasthakaraṇānugraho varam ||</span>
        <br/>
      </div>
      <div class="lg">
        <span>ekabhāvanayopāttās trayo 'py aṃśāḥ parasparam |</span>
        <br/>
        <span>upakāryopakāritvaṃ paścādanubhavanti te ||</span>
        <br/>
      </div>
      <span class="pb" data-page="648">&lt;pb n="648"&gt;</span>
      <div class="lg">
        <span>bhāvanāpekṣamāṇā hi sādhanaṃ kiṃ phalasya me |</span>
        <br/>
        <span>sādhanānugraḥ ko vetyanusyūtam apekṣate ||</span>
        <br/>
      </div>
      <div class="lg">
        <span>ākāṅkṣaivam avicchedasiddhā śuklagavādiṣu |</span>
        <br/>
        <span>ekakriyāgṛhīteṣu sambandhaś ca parasparam ||</span>
        <br/>
      </div>
      <div class="lg">
        <span>dravyadvāreṇa caiteṣāṃ viśeṣaṇaviśeṣyatā |</span>
        <br/>
        <span>itaropakṛtadravyavarttitvāt tatra karmaṇi ||</span>
        <br/>
      </div>
      <div class="lg">
        <span>dravyāntaram anicchantyā kriyayā ca parigrahāt |</span>
        <br/>
        <span>ekadravyāśrayaprāptir iti nānyonyasaṃśrayam ||</span>
        <br/>
      </div>
      <div class="lg">
        <span>parasparānurāgaś ca sutarām upakārakaḥ |</span>
        <br/>
        <span>arthāc cānyavyavacchedaḥ, sambandho 'to na duṣyati ||</span>
        <br/>
      </div>
      <span class="pb" data-page="649">&lt;pb n="649"&gt;</span>
      <div class="lg">
        <span>tatrānaikāntikānekavākyārthopaplave sati |</span>
        <br/>
        <span>anyonyātmavyavacchedād ekatra sthāpyate matiḥ ||</span>
        <br/>
      </div>
      <div class="lg">
        <span>ato 'nvayātirekābhyām anumā neyam iṣyate |</span>
        <br/>
        <span>ekārthaikāntikatvaṃ tadanyathaivātra labhyate ||</span>
        <br/>
      </div>
      <div class="lg">
        <span>evaṃ padārthavākyārthasaṅghātair upakalpitām |</span>
        <br/>
        <span>viśiṣṭāṃ bhāvanāṃ prāpya vṛttir vidhiniṣedhayoḥ ||</span>
        <br/>
      </div>
      <div class="lg">
        <span>yady apy anyair asaṃspṛṣṭāṃ vidhiḥ spṛśati bhāvanām |</span>
        <br/>
        <span>tathāpy aśaktito nāsau tanmātre paryavasyati ||</span>
        <br/>
      </div>
      <span class="pb" data-page="650">&lt;pb n="650"&gt;</span>
      <div class="lg">
        <span>anuṣṭheye hi viṣaye vidhiḥ puṃsāṃ pravartakaḥ |</span>
        <br/>
        <span>aṃśatrayeṇa cāpūrṇāṃ nānutiṣṭhati bhāvanām ||</span>
        <br/>
      </div>
      <div class="lg">
        <span>tasmāt prakrāntarūpo 'pi vidhis tāvat pratīkṣate |</span>
        <br/>
        <span>yāvad yogyatvam āpannā bhāvanānyānapekṣiṇī ||</span>
        <br/>
      </div>
      <div class="lg">
        <span>upasarganipātānāṃ prayoganiyame sati |</span>
        <br/>
        <span>arthas tadāgamanyāyāt syāt samāsapadeṣv iva ||</span>
        <br/>
      </div>
      <div class="lg">
        <span>vācakadyotakatvaṃ tu nātīvātropayujyate |</span>
        <br/>
        <span>tadbhāvād vācakatvaṃ vā parasyānugrahī 'stu vā ||</span>
        <br/>
      </div>
      <div class="lg">
        <span>īṣadarthādayas tāvat sākṣān nāmnaiva saṅgatāḥ |</span>
        <br/>
        <span>aprayuktakriyādvārā viśeṣādhānato 'pare ||</span>
        <br/>
      </div>
      <div class="lg">
        <span>āpiṅgaḥ pravayāś ceti dvayasyaitannidarśanam |</span>
        <br/>
        <span>kva cit prakṛṣṭatādīnāṃ bhāvanopanipātinām ||</span>
        <br/>
      </div>
      <span class="pb" data-page="651">&lt;pb n="651"&gt;</span>
      <div class="lg">
        <span>itikartavyatātvena pratipattiparigrahau |</span>
        <br/>
        <span>ekārthasamavāyitvāt kartṛdharmo 'pi bhāvanām ||</span>
        <br/>
      </div>
      <div class="lg">
        <span>gamiṣyati, na kartṛṇāṃ svarūpe sa hi kīrtyate |</span>
        <br/>
        <span>ye tv anyārthaṃ viruddhārthadhātuśaktyavalopinaḥ ||</span>
        <br/>
      </div>
      <div class="lg">
        <span>teṣāṃ tadaṅgataiveṣṭā dhātubhāgasamā hi te |</span>
        <br/>
        <span>praśabdenopasṛṣṭasya tiṣṭhater gatiśaktatā ||</span>
        <br/>
      </div>
      <div class="lg">
        <span>na hi praśabdavelāyāṃ gamane jāyate matiḥ |</span>
        <br/>
        <span>sāmānyataḥ kriyāśaktiḥ kḷptā dhātoḥ puraiva tu ||</span>
        <br/>
      </div>
      <div class="lg">
        <span>viśeṣa eva tatra syād itarasya dvaye punaḥ |</span>
        <br/>
        <span>yā ca śaktyantarodbhūtir iyam eva viśeṣyatā ||</span>
        <br/>
      </div>
      <span class="pb" data-page="652">&lt;pb n="652"&gt;</span>
      <div class="lg">
        <span>na sāmānyāparityāgī kevalo 'nyair viśeṣyate |</span>
        <br/>
        <span>ukter viśeṣaṇaṃ kiñ cid ucyamānaviśeṣaṇam ||</span>
        <br/>
      </div>
      <div class="lg">
        <span>tena śaktyapavādo 'yaṃ bhaved arthāpavādavat |</span>
        <br/>
        <span>tathaiva jvalanādīnāṃ pākasambandhiteṣyate ||</span>
        <br/>
      </div>
      <div class="lg">
        <span>itikartavyatāṃśatvāt pāke vā tatphale 'pi vā |</span>
        <br/>
        <span>odane sādhyamāne hi pākaḥ karaṇam iṣyate ||</span>
        <br/>
      </div>
      <div class="lg">
        <span>akṛtaḥ so 'pi nāstīti punaḥ karaṇavāñchanam |</span>
        <br/>
        <span>karaṇaṃ jvalanādīni tasya kāṣṭhādi vā tathā ||</span>
        <br/>
      </div>
      <span class="pb" data-page="653">&lt;pb n="653"&gt;</span>
      <div class="lg">
        <span>itikarttavyatākāṅkṣā yāvatkaraṇasaṃśrayā |</span>
        <br/>
        <span>itikarttavyatāpy anyadapekṣya karaṇaṃ bhavet ||</span>
        <br/>
      </div>
      <div class="lg">
        <span>jvalanādinimittā 'taḥ kāṣṭhādeḥ pākasaṅgatiḥ |</span>
        <br/>
        <span>karmaṇaḥ karmasādhyatvaṃ nāsmatpakṣe viruddhyate ||</span>
        <br/>
      </div>
      <div class="lg">
        <span>anātmasamavetasya nimittaṃ karma hīṣyate |</span>
        <br/>
        <span>jvalanādisvarūpaṃ ca na kāṣṭhādibharīpsitam ||</span>
        <br/>
      </div>
      <div class="lg">
        <span>pākaprayojitānāṃ hi tadvṛttir nāntarīyakī |</span>
        <br/>
        <span>kartṛtve 'pi ca kāṣṭhādeḥ pāke syāt karaṇāditā ||</span>
        <br/>
      </div>
      <span class="pb" data-page="654">&lt;pb n="654"&gt;</span>
      <div class="lg">
        <span>āvibhūtānyaśaktitvād ekatve cāpy apekṣayā |</span>
        <br/>
        <span>jvalanādiṣu sarveṣāṃ svātantryāt kartṛteṣyate ||</span>
        <br/>
      </div>
      <div class="lg">
        <span>tatsvātantryāvagatyaiva prayuṅkte hi prayojakaḥ |</span>
        <br/>
        <span>niyuktānāṃ tu tenaiṣāṃ karaṇatvādivācyatā ||</span>
        <br/>
      </div>
      <div class="lg">
        <span>udbhūtadevadattādivyāpārābhibhavād bhavet |</span>
        <br/>
        <span>yatra tv abhibhavas teṣāṃ naikenāpi vivakṣyate ||</span>
        <br/>
      </div>
      <div class="lg">
        <span>kāṣṭhādīni pacantīti prayogas tatra jāyate |</span>
        <br/>
        <span>ekaśabdagṛhīte 'pi guṇaprādhānyam iṣyate ||</span>
        <br/>
      </div>
      <div class="lg">
        <span>ākhyātapratyayopāttabhāvanākartṛsaṃkhyavat |</span>
        <br/>
        <span>tasmād yasya vivakṣyeta pradhānaṃ dhātubhiḥ kriyā ||</span>
        <br/>
      </div>
      <span class="pb" data-page="655">&lt;pb n="655"&gt;</span>
      <div class="lg">
        <span>sa kartā guṇabhūtānyavyāpāre karaṇāditā |</span>
        <br/>
        <span>itikartavyatāṃśena sarveṣāṃ tena saṅgatiḥ ||</span>
        <br/>
      </div>
      <div class="lg">
        <span>avāntarakriyāyogāt pradhānakriyayā saha |</span>
        <br/>
        <span>vikalpapratiṣedhāder virodho na ca vastunā ||</span>
        <br/>
      </div>
      <div class="lg">
        <span>abhāvam eva nañ prāha vartamānādikālikam |</span>
        <br/>
        <span>nāmadhātvarthayogī ca niṣedho 'nyārthabhāg bhavet ||</span>
        <br/>
      </div>
      <div class="lg">
        <span>tatra vastvantaronmuktaṃ vastv evānuguṇaṃ ca tat |</span>
        <br/>
        <span>ākhyātapratyayair yoge nivṛttyarthaḥ pratīyate ||</span>
        <br/>
      </div>
      <div class="lg">
        <span>tatra cājñātasandigdhaviparītārthavāraṇam |</span>
        <br/>
        <span>asti nāstīti sandehe pākṣikāstitvabodhanam ||</span>
        <br/>
      </div>
      <span class="pb" data-page="656">&lt;pb n="656"&gt;</span>
      <div class="lg">
        <span>nivartyate nañā, yad vā nāstitaivocyate satī |</span>
        <br/>
        <span>avyutpannasya tatraiva jāyate nāstitāmatiḥ ||</span>
        <br/>
      </div>
      <div class="lg">
        <span>astitvamāninaḥ saiva vāryate viparītadhīḥ |</span>
        <br/>
        <span>apūrvābhāvavijñānavirodhāt svayam eva tu ||</span>
        <br/>
      </div>
      <div class="lg">
        <span>nivartate 'stitābuddhir mṛgatṛṣṇādibuddhivat |</span>
        <br/>
        <span>tac caitadaniṣedhe 'pi sthāṇvādāv īdṛg eva naḥ ||</span>
        <br/>
      </div>
      <div class="lg">
        <span>tatrāpy ajñātasandigdhaviparītārthabādhanāt |</span>
        <br/>
        <span>abhāvasya ca vastutve purastāt pratipāmite ||</span>
        <br/>
      </div>
      <div class="lg">
        <span>ghaṭāditulyatā tasya, pratiṣedho na cāpy ayam |</span>
        <br/>
        <span>vidhāyakairasaṃyukto na hi nañ pratiṣedhakaḥ ||</span>
        <br/>
      </div>
      <div class="lg">
        <span>abhāvakathanaṃ hy etan nāvaśyaṃ prāptipūrvakam |</span>
        <br/>
        <span>na ca śabdena sadbhāvas tasya cārthasya bodhitaḥ ||</span>
        <br/>
      </div>
      <span class="pb" data-page="657">&lt;pb n="657"&gt;</span>
      <div class="lg">
        <span>astitvādyanapekṣaṃ hi sāmānyaṃ tena gamyate |</span>
        <br/>
        <span>astiśabdaprayogo 'pi tenaivātropapadyate ||</span>
        <br/>
      </div>
      <div class="lg">
        <span>jāter astitvanāsitve na ca kaś cid vivakṣati |</span>
        <br/>
        <span>nityatvāl lakṣyamāṇāyā vyaktes te hi viśeṣaṇe ||</span>
        <br/>
      </div>
      <div class="lg">
        <span>tenātra na virodhitvaṃ śrutyā pūrvoktayā nañaḥ |</span>
        <br/>
        <span>yatrāpy astīty upādāya prayujyeran nañādayaḥ ||</span>
        <br/>
      </div>
      <div class="lg">
        <span>tatra tasyāpavādatvāt pūrvajñānopamardanam |</span>
        <br/>
        <span>astitvaṃ vā sad evātra smaryate pūrvalakṣitam ||</span>
        <br/>
      </div>
      <div class="lg">
        <span>abhāvottarakālaṃ syād viśeṣe tadvivakṣite |</span>
        <br/>
        <span>vidhinā yujyate yatra na hanyān na pibediti ||</span>
        <br/>
      </div>
      <span class="pb" data-page="658">&lt;pb n="658"&gt;</span>
      <div class="lg">
        <span>tatrābhāvārthatā naiva svayaṃ so ruṇaddhi hi |</span>
        <br/>
        <span>anyathaiva pravarttante bhāvābhāvadhiyo 'parāḥ ||</span>
        <br/>
      </div>
      <div class="lg">
        <span>vyavasthitabahirvastuparicchedaphalātmikāḥ |</span>
        <br/>
        <span>anyathānāgatotpādyabhāvapreraṇavārikā ||</span>
        <br/>
      </div>
      <div class="lg">
        <span>antaḥsaṅkalpamūlātmā vṛttir vidhiniṣedhayoḥ |</span>
        <br/>
        <span>vikalpo 'py anayor eva viṣayeṣu pravarttate ||</span>
        <br/>
      </div>
      <span class="pb" data-page="659">&lt;pb n="659"&gt;</span>
      <div class="lg">
        <span>prāpteṣu pratiṣedhārtham aprāpteṣu vidhitsayā |</span>
        <br/>
        <span>yugapac ca viruddhārthapratipatter asambhavaḥ ||</span>
        <br/>
      </div>
      <div class="lg">
        <span>paryāyeṇa kadā cit tu kā cid vṛttir bhaviṣyati |</span>
        <br/>
        <span>prāptāprāptavikalpas tu naiveṣṭo lokavedayoḥ ||</span>
        <br/>
      </div>
      <div class="lg">
        <span>na vikalpārthavācī tu vāśabdo viṣayāntare |</span>
        <br/>
        <span>sthāṇur vā puruṣo veti yāti tiṣṭhati vety ayam ||</span>
        <br/>
      </div>
      <div class="lg">
        <span>sandehakathanārthaḥ syān na hi vastu vikalpate |</span>
        <br/>
        <span>viṣaye bāhya evaivaṃ pratiṣedhādisambhavaḥ ||</span>
        <br/>
      </div>
      <span class="pb" data-page="660">&lt;pb n="660"&gt;</span>
      <div class="lg">
        <span>na hi tatsambhavaḥ kaś cid jñāne svarasabhaṅgini |</span>
        <br/>
        <span>jñānaṃ yat tāvad utpannaṃ nānutpanaṃ tad iṣyate ||</span>
        <br/>
      </div>
      <div class="lg">
        <span>vināśe 'pi samānatvaṃ satyamithyāvabodhayoḥ |</span>
        <br/>
        <span>bāhyārthavādinas tvarthe yajjñānaṃ jāyate 'nyathā ||</span>
        <br/>
      </div>
      <div class="lg">
        <span>tanmithyātvopasaṃkhyānāt pūrvabadhādisambhavaḥ |</span>
        <br/>
        <span>tatrāpi tu na tadrūpaṃ bādhyate na ca bodhyate ||</span>
        <br/>
      </div>
      <div class="lg">
        <span>arthajñānādirūpāt tu phalato viprayujyate |</span>
        <br/>
        <span>pratibhānekadhā puṃsāṃ yady apy artheṣu jāyate ||</span>
        <br/>
      </div>
      <div class="lg">
        <span>tathāpi bāhya evārthas tasya vākyasya ceṣyate |</span>
        <br/>
        <span>vākyaprayojanatvena janyatvenātha vā yadi ||</span>
        <br/>
      </div>
      <span class="pb" data-page="661">&lt;pb n="661"&gt;</span>
      <div class="lg">
        <span>ucyate pratibhāpy artho na naḥ kiñ cid virudhyate |</span>
        <br/>
        <span>śabdādyutthāpitair jñānair ātmāṃśagrahaṇākṣamaiḥ ||</span>
        <br/>
      </div>
      <div class="lg">
        <span>yad bāhyamāpyate vastu sa tvarthaḥ pāramārthikaḥ |</span>
        <br/>
        <span>pratyakṣavyatiriktaṃ tu vijñānam upavarṇitam ||</span>
        <br/>
      </div>
      <div class="lg">
        <span>trikālaviṣayaṃ yasmād asannidhiradūṣaṇam |</span>
        <br/>
        <span>anekākāratā yāpi śūrabhīrudhiyaṃ prati ||</span>
        <br/>
      </div>
      <div class="lg">
        <span>vāsanānugrahāt soktā kuṇapādimater iva |</span>
        <br/>
        <span>bhāvanaiva ca vākyārthaḥ, sarvatrākhyātavattayā ||</span>
        <br/>
      </div>
      <div class="lg">
        <span>anekaguṇajātyādikārakārthānurañjitā |</span>
        <br/>
        <span>ekayaiva tu buddhyāsau gṛhyate citrarūpayā ||</span>
        <br/>
      </div>
      <span class="pb" data-page="662">&lt;pb n="662"&gt;</span>
      <div class="lg">
        <span>padārthā''hitasaṃskāracitrapiṇḍaprasūtayā |</span>
        <br/>
        <span>padārthapadabuddhīnāṃ saṃsargas tadapekṣayā ||</span>
        <br/>
      </div>
      <div class="lg">
        <span>padavyavadhinā caiṣāṃ nāsaṃsargo bhaviṣyati |</span>
        <br/>
        <span>tulyakakṣo hy asambandhī vyavadhāteti kīrtyate ||</span>
        <br/>
      </div>
      <div class="lg">
        <span>aṅgatvāt tu padair na syād aṅgivyavadhikalpanā |</span>
        <br/>
        <span>ekasmiṃś ca gṛhīte 'rthe sopāyo 'nyo 'py apekṣyate ||</span>
        <br/>
      </div>
      <div class="lg">
        <span>apekṣyā ca sarvo 'sau sambandhaṃ pratipadyate |</span>
        <br/>
        <span>padānām api sambandha evaṃ vākyeṣu sidhyati ||</span>
        <br/>
      </div>
      <span class="pb" data-page="663">&lt;pb n="663"&gt;</span>
      <div class="lg">
        <span>padārthapūrvakas tasmād vākyārtho 'yam avasthitaḥ |</span>
        <br/>
        <span>artharūpam ivāpannaṃ vākyaṃ vākyasya vākyasya gocaraḥ ||</span>
        <br/>
      </div>
      <div class="lg">
        <span>neṣyate na hy abhedena vṛttir astīti sādhitam |</span>
        <br/>
        <span>prasaṅgikādi yat kāryaṃ padārthopanibandhanam ||</span>
        <br/>
      </div>
      <div class="lg">
        <span>ākāṅkṣāviditapraśnau yau ca dṛṣṭau pikādiṣu |</span>
        <br/>
        <span>asatyaṃ tad, apoddhṛtya na caivaṃ kalpyiṣyati ||</span>
        <br/>
      </div>
      <div class="lg">
        <span>śaśaśṛṅgādyapoddhṛtya vākyārtho na hi dṛśyate |</span>
        <br/>
        <span>asatyair gamyamāne 'rthe satyatā nety udāhṛtam ||</span>
        <br/>
      </div>
      <div class="lg">
        <span>svarūpeṇāsato dṛṣṭaṃ nopāyatvaṃ hi kasya cit |</span>
        <br/>
        <span>avācakatvaṃ vākyasya tadbhūtānām itīritam ||</span>
        <br/>
      </div>
      <span class="pb" data-page="664">&lt;pb n="664"&gt;</span>
      <div class="lg">
        <span>hetuḥ syāt tannimittatm, mūlaṃ vārthasya kathyate |</span>
        <br/>
        <span>padārthamūlako hy eṣa na bhrāntir iti gamyatām ||</span>
        <br/>
      </div>
      <div class="lg">
        <span>sākṣād yady api kurvanti padārthapratipādanam |</span>
        <br/>
        <span>varṇās tathāpi naitasmin paryavasyanti niṣphale ||</span>
        <br/>
      </div>
      <div class="lg">
        <span>vākyārthamitaye teṣāṃ pravṛttau nāntarīyakam |</span>
        <br/>
        <span>pāke jvāleva kāṣṭhānāṃ padārthapratipādanam ||</span>
        <br/>
      </div>
      <div class="lg">
        <span>prayojanatayā caiṣām artham icchanti bhāvanām |</span>
        <br/>
        <span>kriyārtheneti tenāha samāmnāyaprayojanam ||</span>
        <br/>
      </div>
      <div class="lg">
        <span>śuklo gaur iti vākyārthavākyayor yadudāhṛtam |</span>
        <br/>
        <span>sambandhakathanārthaṃ tan na jñeyaṃ pāramārthikam ||</span>
        <br/>
      </div>
      <div class="lg">
        <span>na hi prayojanāpetaṃ vākyam uccāryate kva cit |</span>
        <br/>
        <span>prayojanakṣamaṃ nāpi padam ākhyātavarjitam ||</span>
        <br/>
      </div>
      <span class="pb" data-page="665">&lt;pb n="665"&gt;</span>
      <div class="lg">
        <span>gaur aśva iti vā śrutyā yad gotvādyavabodhitam |</span>
        <br/>
        <span>viśeṣe yadi tan na syāt tatra syāc chrutibādhanam ||</span>
        <br/>
      </div>
      <div class="lg">
        <span>jātivyaktī gṛhītvaiva vayaṃ tu śrutilakṣite |</span>
        <br/>
        <span>kṛṣṇādi yadi muñcāmaḥ kā śrutis tatra bādhyate ||</span>
        <br/>
      </div>
      <div class="lg">
        <span>lakṣaṇāto 'pi parato yaḥ sandehaḥ pravarttate |</span>
        <br/>
        <span>kā nāma pīḍyate tatra śuklaśrutyā nivartate ||</span>
        <br/>
      </div>
      <div class="lg">
        <span>agṛhṇatas tu śuklatvaṃ śrutis te bādhyatetarām |</span>
        <br/>
        <span>asya vākyam asambaddhaṃ sarvam evāprayojanam ||</span>
        <br/>
      </div>
      <div class="lg">
        <span>vākyārtho 'pīti bhāṣyeṇa solluṇṭham abhidhīyate |</span>
        <br/>
        <span>na sarvatrety anenāpi kva cit sā nety avocata ||</span>
        <br/>
      </div>
      <span class="pb" data-page="666">&lt;pb n="666"&gt;</span>
      <div class="lg">
        <span>prakṛtyarthānuraktāyāṃ buddhau nipatatā dhruvam |</span>
        <br/>
        <span>karmādīnāṃ viśeṣyatvam iti kā vā śrutir bhavet ||</span>
        <br/>
      </div>
      <div class="lg">
        <span>prakṛtipratyayau nāpi prayujyete ca kevalau |</span>
        <br/>
        <span>yena yuṣmadabhipretā śrutir labhyeta karhi cit ||</span>
        <br/>
      </div>
      <div class="lg">
        <span>yatrāpi nāma dṛśyete devalāvadhunādivavat |</span>
        <br/>
        <span>tatrāpy anyārthasaṃyuktāv iti pūrvaṃ nirūpitam ||</span>
        <br/>
      </div>
      <div class="lg">
        <span>ayam eva viśeṣaś ca kathyate padavākyayoḥ |</span>
        <br/>
        <span>arthavadbhāgatulyatve prakṛtipratyayārthataḥ ||</span>
        <br/>
      </div>
      <div class="lg">
        <span>dṛṣṭā yathā hi sākāṅkṣāḥ padārthāḥ kevalāḥ kva cit |</span>
        <br/>
        <span>svātantryeṇa gṛhītāś ca viśīṣṭārthāvabodhakāḥ ||</span>
        <br/>
      </div>
      <div class="lg">
        <span>prakṛtipratyayau naivaṃ kadā cid api lakṣitau |</span>
        <br/>
        <span>prakṛtyarthānurakto hi pratyayārthaḥ sadeṣyate ||</span>
        <br/>
      </div>
      <span class="pb" data-page="667">&lt;pb n="667"&gt;</span>
      <div class="lg">
        <span>paśyataḥ śvetimārūpaṃ hreṣāśabdaṃ ca śṛṇvataḥ |</span>
        <br/>
        <span>khuranikṣepaśabdaṃ ca śveto 'śvo dhāvatīti dhīḥ ||</span>
        <br/>
      </div>
      <div class="lg">
        <span>dṛṣṭā vākyavinirmuktā na padārthair vinā kva cit |</span>
        <br/>
        <span>mānasād ity ato nāsya vākyāgrahaṇam uttaram ||</span>
        <br/>
      </div>
      <div class="lg">
        <span>mānasenāparādhena padārthān ye na gṛhṇate |</span>
        <br/>
        <span>te tadvākyaṃ gṛhītvāpi nārthaṃ gṛhṇanti karhi cit ||</span>
        <br/>
      </div>
      <div class="lg">
        <span>vākyena tena nocyeta vākyārtho 'nyair nirūpaṇāt |</span>
        <br/>
        <span>tacchrutāv apy abodhād vā palāśeneva vṛkṣatā ||</span>
        <br/>
      </div>
      <div class="lg">
        <span>varṇā vā na bruvantyenaṃ tatsambandhyarthabodhanāt |</span>
        <br/>
        <span>sattve 'py agamakatvād vā vṛkṣatvam iva śiṃśapā ||</span>
        <br/>
      </div>
      <div class="lg">
        <span>padārthā gamayantyetaṃ pratyekaṃ saṃśaye sati |</span>
        <br/>
        <span>sāmastye nirṇayotpādāt sthāṇumūrddhasthakākavat ||</span>
        <br/>
      </div>
      <span class="pb" data-page="668">&lt;pb n="668"&gt;</span>
      <div class="lg">
        <span>tadabhāvāpratīter vā tadgamyo 'yaṃ bhaviṣyati |</span>
        <br/>
        <span>śrotrābhāvāpratīter hi śrautraṃ śabdaṃ pracakṣate ||</span>
        <br/>
      </div>
      <div class="lg">
        <span>sambandhākaraṇanyāyād vaktavyā vākyanityatā |</span>
        <br/>
        <span>saṅghātatvasya vaktavyam īdṛśaṃ pratisādhanam ||</span>
        <br/>
      </div>
      <div class="lg">
        <span>vedasyādhyayanaṃ sarva gurvadhyayanapūrvakam |</span>
        <br/>
        <span>vedādhyayanavācyatvād adhunādhyayanaṃ yathā ||</span>
        <br/>
      </div>
      <div class="lg">
        <span>bhārate 'pi bhaved evaṃ kartṛsmṛtyā tu bādhyate |</span>
        <br/>
        <span>vede 'pi tatsmṛtir yā tu sārthavādanibandhanā ||</span>
        <br/>
      </div>
      <div class="lg">
        <span>pāramparyeṇa kartāraṃ nādhyetāraḥ smaranti hi |</span>
        <br/>
        <span>teṣāmanevamātmatvād bhrāntiḥ seti ca vakṣyate ||</span>
        <br/>
      </div>
      <div class="lg">
        <span>teṣu ca dhriyamāṇeṣu na mūlāntarakalpanā |</span>
        <br/>
        <span>tathā hy adyatanasyāpi te kurvantīdṛśīṃ matim ||</span>
        <br/>
      </div>
      <span class="pb" data-page="669">&lt;pb n="669"&gt;</span>
      <div class="lg">
        <span>vacanāntarasādharmyāt kartuḥ sāmānyasamplave |</span>
        <br/>
        <span>samākhyayā viśeṣo 'yaṃ kaṭhādiravadhāryate ||</span>
        <br/>
      </div>
      <span class="pb" data-page="670">&lt;pb n="670"&gt;</span>
      <div class="lg">
        <span>anapekṣatvasūtre yā rūpāt kṛtakatoditā |</span>
        <br/>
        <span>vede sā dṛśyate spaṣṭā kṛtakārthābhidhāyini ||</span>
        <br/>
      </div>
      <div class="lg">
        <span>smṛtiprayojanābhāvāt kartṛmātre 'napekṣite |</span>
        <br/>
        <span>sāmānyasiddhyapekṣatvān na samākhyā niyāmikā ||</span>
        <br/>
      </div>
      <div class="lg">
        <span>anyathāpy upapannatvād iyaṃ pravacanādinā |</span>
        <br/>
        <span>na śaktā kartṛmūlāya, prokte ca smaraṇaṃ sthitam ||</span>
        <br/>
      </div>
      <div class="lg">
        <span>śrutyāder durbalā cāsau na śaktā tāni bādhitum |</span>
        <br/>
        <span>aṅgabhūyāṃsamekeyaṃ śabdarāśiṃ na bādhate ||</span>
        <br/>
      </div>
      <div class="lg">
        <span>kāmaṃ vā nirnimitteyaṃ śākhām ekāṃ vadiṣyati |</span>
        <br/>
        <span>śrutisāmānyamātraṃ hi nātra daṇḍena vāyate ||</span>
        <br/>
      </div>
      <div class="lg">
        <span>sati sādhāraṇatve vā sambhavena viśeṣaṇam |</span>
        <br/>
        <span>yathā vairūpasāmeti sattayaiva pratīyate ||</span>
        <br/>
      </div>
      <span class="pb" data-page="671">&lt;pb n="671"&gt;</span>
      <div class="lg">
        <span>avyāsaṅgi ca sarveṣu pravaktṛtvaṃ kaṭhādiṣu |</span>
        <br/>
        <span>tenaikavyapadeśyatvaṃ lakṣyate ḍitthamātṛvat ||</span>
        <br/>
      </div>
      <div class="lg">
        <span>anyais tulye 'pi sambandhe yat tair na vyapadiśyatem |</span>
        <br/>
        <span>na hy eṣa kartṛsaṃskāraḥ pārārthye caika iṣyate ||</span>
        <br/>
      </div>
      <div class="lg">
        <span>vidyamānanimittaṃ ca kathyate, nāsataḥ kriyā |</span>
        <br/>
        <span>sādhāraṇaṃ ca tīrthādi kena cid vyapadiśyate ||</span>
        <br/>
      </div>
      <div class="lg">
        <span>yadi cāpauruṣeyyeṣā nānityapratipādinī |</span>
        <br/>
        <span>pauruṣeyyās tu satyatvaṃ katham adhyavasīyate ||</span>
        <br/>
      </div>
      <span class="pb" data-page="672">&lt;pb n="672"&gt;</span>
      <div class="lg">
        <span>nityam eva nimittaṃ vā kaṭhatvaṃ jātir asti naḥ |</span>
        <br/>
        <span>kāṭhakādipravṛttyarthaṃ vyāvṛttaṃ caraṇāntarāt ||</span>
        <br/>
      </div>
      <div class="lg">
        <span>anityārthābhidhāyitvaṃ svayam evaiṣa muñcati |</span>
        <br/>
        <span>nityānityavikalpena vedastādarthyavarjanāt ||</span>
        <br/>
      </div>
      <div class="lg">
        <span>nityasya nitya evārthaḥ kṛtakasyāpramāṇatā |</span>
        <br/>
        <span>unmattavacanatvaṃ tu pūrvam eva nirākṛtam ||</span>
        <br/>
      </div>
      <div class="lg">
        <span>iti pramāṇatvam idaṃ prasiddhaṃ yuktyeha dharmaṃ prati codanāyāḥ |</span>
        <br/>
        <span>ataḥ paraṃ tu pravibhajya vedaṃ tredhā tato vakṣyati yasya yo 'rthaḥ ||</span>
        <br/>
      </div>
    </div>
  </body>
</html>
