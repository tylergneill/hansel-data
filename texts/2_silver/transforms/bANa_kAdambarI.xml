<TEI>
  <body>
    <div n="pūrvabhāga">
      <pb n="1"/>
      <milestone n="&lt;kādambarī |&gt;"/>
      <p xml:id="p1_l2" n="1,2"/>
      <lg n="1,2" xml:id="v1_2">
        <l>rajojuṣe janmani sattvavṛttaye<caesura/>sthitau prajānāṃ pralaye tamaḥspṛśe |</l>
        <l>ajāya sargasthitināśahetave<caesura/>trayīmayāya triguṇātmane namaḥ || 1 ||</l>
      </lg>
      <p xml:id="p1_l6" n="1,6"/>
      <lg n="1,6" xml:id="v1_6">
        <l>jayanti bāṇāsuramaulilālitā<caesura/>daśāsyacūḍāmaṇicakracumbinaḥ |</l>
        <l>surāsurādhīśaśikhāntaśāyino<caesura/>bhavacchidastryambakapādapāṃśavaḥ || 2 ||</l>
      </lg>
      <p xml:id="p1_l10" n="1,10"/>
      <lg n="1,10" xml:id="v1_10">
        <l>jayatyupendraḥ sa cakāra dūrato<caesura/>bibhitsayā yaḥ kṣaṇalabdhalakṣyayā |</l>
        <l>dṛśaiva kopāruṇayā riporuraḥ<caesura/>svayaṃ bhayādbhinnamivāsrapāṭalam || 3 ||</l>
      </lg>
      <p xml:id="p1_l14" n="1,14"/>
      <lg n="1,14" xml:id="v1_14">
        <l>namāmi bharvoścaraṇāmbujadvayaṃ<caesura/>saśekharairmaukharibhiḥ kṛtārcanam |</l>
        <l>samastasāmantakirīṭavedikā-<caesura/>viṭaṅkapīṭholluṭhitāruṇāṅguli || 4 ||</l>
        <pb n="2"/>
      </lg>
      <p xml:id="p2_l1" n="2,1"/>
      <lg n="2,1" xml:id="v2_1">
        <l>akāraṇāviṣkṛtavairadāruṇā-<caesura/>dasajjanātkasya bhayaṃ na jāyate |</l>
        <l>viṣaṃ mahāheriva yasya durvacaḥ<caesura/>suduḥsahaṃ saṃnihitaṃ sadā mukhe || 5 ||</l>
      </lg>
      <p xml:id="p2_l5" n="2,5"/>
      <lg n="2,5" xml:id="v2_5">
        <l>kaṭu kvaṇanto maladāyakāḥ khalā-<caesura/>studantyalaṃ bandhanaśṛṅkhalā iva |</l>
        <l>manastu sādhudhvanibhiḥ pade pade<caesura/>haranti santo maṇinūpurā iva || 6 ||</l>
      </lg>
      <p xml:id="p2_l9" n="2,9"/>
      <lg n="2,9" xml:id="v2_9">
        <l>subhāṣitaṃ hāri viśatyadho galā-<caesura/>na durjanasyārkariporivāmṛtam |</l>
        <l>tadeva dhatte hṛdayena sajjano<caesura/>harirmahāratnamivātinirmalam || 7 ||</l>
      </lg>
      <p xml:id="p2_l13" n="2,13"/>
      <lg n="2,13" xml:id="v2_13">
        <l>sphuratkalālāpavilāsakomalā<caesura/>karoti rāgaṃ hṛdi kautukādhikam |</l>
        <l>rasena śayyāṃ svayamabhyupāgatā<caesura/>kathā janasyābhinavā vadhūriva || 8 ||</l>
      </lg>
      <p xml:id="p2_l17" n="2,17"/>
      <lg n="2,17" xml:id="v2_17">
        <l>haranti kaṃ nojjvaladīpakopamai-<caesura/>rnavaiḥ padārthairupapāditāḥ kathāḥ |</l>
        <l>nirantaraśleṣaghanāḥ sujātayo<caesura/>mahāsrajaścampakakuḍmalairiva || 9 ||</l>
        <pb n="3"/>
      </lg>
      <p xml:id="p3_l1" n="3,1"/>
      <lg n="3,1" xml:id="v3_1">
        <l>babhūva vātsyāyanavaṃśasaṃbhavo<caesura/>dvijo jagadgītaguṇograṇīḥ satām |</l>
        <l>anekaguptārcitapādapaṅkajaḥ<caesura/>kuberanāmāṃśa iva svayaṃbhuvaḥ || 10 ||</l>
      </lg>
      <p xml:id="p3_l5" n="3,5"/>
      <lg n="3,5" xml:id="v3_5">
        <l>uvāsa yasya śrutiśāntakalmaṣe<caesura/>sadā puroḍāśapavitritādhare |</l>
        <l>sarasvatī somakaṣāyitodare<caesura/>samastaśāstrasmṛtibandhure mukhe || 11 ||</l>
      </lg>
      <p xml:id="p3_l9" n="3,9"/>
      <lg n="3,9" xml:id="v3_9">
        <l>jagurgṛhebhyastasamastavāṅmayaiḥ<caesura/>sasārikaiḥ pañjaravartibhiḥ śukaiḥ |</l>
        <l>nigṛhyamāṇā baṭavaḥ pade pade<caesura/>yajūṃṣi sāmāni ca yasya śaṅkitāḥ || 12 ||</l>
      </lg>
      <p xml:id="p3_l13" n="3,13"/>
      <lg n="3,13" xml:id="v3_13">
        <l>hiraṇyagarbho bhuvanāṇḍakādiva<caesura/>kṣapākaraḥ kṣīramahārṇavādiva |</l>
        <l>abhūtsuparṇo vinatodarādiva<caesura/>dvijanmanāmarthapatiḥ patistataḥ || 13 ||</l>
      </lg>
      <p xml:id="p3_l17" n="3,17"/>
      <lg n="3,17" xml:id="v3_17">
        <l>vivṛṇvato yasya visāri vāṅmayaṃ<caesura/>dine dine śiṣyagaṇā navā navāḥ |</l>
        <l>uṣassu lagnāḥ śravaṇedhikāṃ śriyaṃ<caesura/>pracakrire candanapallavā iva || 14 ||</l>
        <pb n="4"/>
      </lg>
      <p xml:id="p4_l1" n="4,1"/>
      <lg n="4,1" xml:id="v4_1">
        <l>vidhānasaṃpāditadānaśobhitaiḥ<caesura/>sphuranmahāvīrasanāthamūrtibhiḥ |</l>
        <l>makhairasaṃkhyairajayatsurālayaṃ<caesura/>sukhena yo yūpakarairgajairiva || 15 ||</l>
      </lg>
      <p xml:id="p4_l5" n="4,5"/>
      <lg n="4,5" xml:id="v4_5">
        <l>sa citrabhānuṃ tanayaṃ mahātmanāṃ<caesura/>sutottamānāṃ śrutiśāstraśālinām |</l>
        <l>avāpa madhye sphaṭikopalopamaṃ<caesura/>krameṇa kailāsamiva kṣamābhṛtām || 16 ||</l>
      </lg>
      <p xml:id="p4_l9" n="4,9"/>
      <lg n="4,9" xml:id="v4_9">
        <l>mahātmano yasya sudūranirgatāḥ<caesura/>kalaṅkamuktendukalāmalatviṣaḥ |</l>
        <l>dviṣanmanaḥ prāviviśuḥ kṛtāntarā<caesura/>guṇā nṛsiṃhasya nakhāṅkurā iva || 17 ||</l>
      </lg>
      <p xml:id="p4_l13" n="4,13"/>
      <lg n="4,13" xml:id="v4_13">
        <l>diśāmalīkālakabhaṅgatāṃ gata-<caesura/>strayīvadhūkarṇatamālapallavaḥ |</l>
        <l>cakāra yasyādhvaradhūmasaṃcayo<caesura/>malīmasaḥ śuklataraṃ nijaṃ yaśaḥ || 18 ||</l>
      </lg>
      <p xml:id="p4_l17" n="4,17"/>
      <lg n="4,17" xml:id="v4_17">
        <l>sarasvatīpāṇisarojasaṃpuṭa-<caesura/>pramṛṣṭahomaśramasīkarāmbhasaḥ |</l>
        <l>yaśoṃśuśuklīkṛtasaptaviṣṭapā-<caesura/>ttataḥ suto bāṇa iti vyajāyata || 19 ||</l>
        <pb n="5"/>
      </lg>
      <p xml:id="p5_l1" n="5,1"/>
      <lg n="5,1" xml:id="v5_1">
        <l>dvijena tenākṣatakaṇṭhakauṇḍyayā<caesura/>mahāmanomohamalīmasāndhayā |</l>
        <l>alabdhavaidagdhyavilāsamugdhayā<caesura/>dhiyā nibaddheyamatidvayī kathā || 20 ||</l>
      </lg>
      <p xml:id="p5_l5" n="5,5">āsīdaśeṣanarapatiśiraḥsamabhyarcitaśāsanaḥ pākaśāsana ivāpara-ścaturudadhimālāmekhalāyā bhuvo bhartā pratāpānurāgāvanatasamastasāmanta-cakraścakravartilakṣaṇopetaścakradhara iva karakamalopalakṣyamāṇaśaṅkhacakra-lāñchano hara iva jitamanmatho guha ivāpratihataśaktiḥ kama-layoniriva vimānīkṛtarājahaṃsamaṇḍalo jaladhiriva lakṣmīprasūti-rgaṅgāpravāha iva bhagīrathapathapravṛtto raviriva pratidivasopajāyamā-nodayo meruriva sakalabhuvanopajīvyamānapādacchāyo diggaja i-vānavaratapravṛttadānārdrīkṛtakaraḥ kartā mahāścaryāṇāmāhartā kratūnā-mādarśaḥ sarvaśāstrāṇāmutpattiḥ kalānāṃ kulabhavanaṃ guṇānāmāgamaḥkāvyāmṛtarasānāmudayaśailo mitramaṇḍalasyotpātaketurahitajanasya pra-vartayitā goṣṭhībandhānāmāśrayo rasikānāṃ pratyādeśo dhanuṣmatāṃdhaureyaḥ sāhasikānāmagraṇīrvidagdhānāṃ vainateya iva vinatānandaja-nano vainya iva cāpakoṭisamutsāritasakalārātikulācalo rājāśūdrako nāma |</p>
      <p xml:id="p5_l19" n="5,19">nāmnaiva yo nirbhinnārātihṛdayo viracitanārasiṃharūpāḍambarame-kavikramākrāntasakalabhuvanatalo vikramatrayāyāsitaṃ ca jahāseva vā-sudevam | aticirakālalagnamatikrāntakunṛpatisahasrasaṃparkakalaṅkamivakṣālayantī yasya vimale kṛpāṇadhārājale ciramuvāsa rājala-kṣmīḥ | yaśca manasi dharmeṇa kope yamena prasāde dhanadena pratāpevahninā bhuje bhuvā dṛśi śriyā vāci sarasvatyā mukhe śaśinā balemarutā prajñāyāṃ suraguruṇā rūpe manasijena tejasi savitrā ca vasatāsarvadevamayasya prakaṭitaviśvarūpākṛteranukaroti bhagavato nārāyaṇasya |yasya ca madakalakarikumbhapīṭhapāṭanamācarato lagnasthūlamuktāphalenadṛḍhamuṣṭinipīḍanānniṣṭhyūtadhārājalabindudantureṇeva kṛpāṇenākṛṣya-māṇā subhaṭoraḥkapāṭavighaṭitakavacasahasrāndhakāramadhyavartinī karika-raṭataṭagalitamadajalāsāradurdināsvabhisārikeva samaraniśāsu samīpa-masakṛdājagāma rājalakṣmīḥ | yasya ca hṛdayasthitānapi patīndidhakṣurivapratāpānalo viyoginīnāmapi ripusundarīṇāmantarjanitadāho divāniśaṃjajvāla | yasmiṃśca rājani jitajagati paripālayati mahīṃ citrakarmasuvarṇasaṃkarā rateṣu keśagrahāḥ kāvyeṣu dṛḍhabandhāḥ śāstreṣu cintā svapneṣuvipralambhāśchattreṣu kanakadaṇḍā dhvajeṣu prakampā gīteṣu rāgavilasitānikariṣu madavikārāścāpeṣu guṇacchedā gavākṣeṣu jālamārgāḥ śaśikṛpāṇa-kavaceṣu kalaṅkā ratikalaheṣu dūtasaṃpreṣaṇāni śāryakṣeṣu śūnyagṛhā naprajānāmāsan | yasya ca paralokādbhayamantaḥpurikālakeṣu bhaṅgo nūpureṣumukharatā vivāheṣu karagrahaṇamanavaratamakhāgnidhūmenāśrupātasturaṃgeṣu ka-śābhighāto makaradhvaje cāpadhvanirabhūt |</p>
      <pb n="6"/>
      <p xml:id="p6_l19" n="6,19">tasya ca rājñaḥ kalikālabhayapuñjībhūtakṛtayugānukāriṇī tribhuva-naprasavabhūmiriva vistīrṇā majjanmālavavilāsinīkucataṭāsphālanaja-rjaritormimālayā jalāvagāhanāyātajayakuñjarakumbhasindūrasaṃdhyāyamā-nasalilayonmadakalahaṃsakulakolāhalamukharitakūlayā vetravatyā saritāparigatā vidiśābhidhānā nagarī rājadhānyāsīt |</p>
      <pb n="7"/>
      <p xml:id="p7_l1" n="7,1">sa tasyāmavajitāśeṣabhuvanamaṇḍalatayā vigatarājyacintābhāra-nirvṛto dvīpāntarāgatānekabhūmipālamaulimālālālitacaraṇayugalovalayamiva līlayā bhujena bhuvanabhāramudvahannamaragurumapi prajñayopaha-sadbhiranekakulakramāgatairasakṛdālocitanītiśāstranirmalamanobhiralubdhaiḥsnigdhaiḥ prabuddhaiścāmātyaiḥ parivṛtaḥ samānavayovidyālaṃkārairanekamū-rdhābhiṣiktapārthivakulodgatairakhilakalākalāpālocanakaṭhoramatibhiratipra-galbhaiḥ kālavidbhiḥ prabhāvānuraktahṛdayairagrāmyaparihāsakuśalairiṅgitā-kāravedibhiḥ kāvyanāṭakākhyānakākhyāyikālekhyavyākhyānādikriyā-nipuṇairatikaṭhinapīvaraskandhorubāhubhirasakṛdavadalitasamadaripugajagha-ṭāpīṭhabandhaiḥ kesarikiśorakairiva vikramaikarasairapi vinayavyavahāri-bhirātmanaḥ pratibimbairiva rājaputraiḥ saha ramamāṇaḥ prathame vayasisukhamaticiramuvāsa | tasya cātivijigīṣutayā mahāsattvatayā catṛṇamiva laghuvṛtti straiṇamākalayataḥ prathame vayasi vartamānasyāpi rūpa-vatopi saṃtānārthibhiramātyairapekṣitasyāpi suratasukhasyopari dveṣa ivā-sīt | satyapi rūpavilāsopahasitarativibhrame lāvaṇyavati vinayavatya-nvayavati hṛdayahāriṇi cāvarodhajane sa kadācidanavaratadolāyamāna-ratnavalayo ghargharikāsphālanaprakampajhaṇajhaṇāyamānamaṇikarṇapūraḥ svaya-mārabdhamṛdaṅgavādyaḥ saṃgītakaprasaṅgena kadācidaviralavimuktaśarā-sāraśūnyīkṛtakānano mṛgayāvyāpāreṇa kadācidābaddhavidagdhamaṇḍalaḥkāvyaprabandharacanena kadācicchāstrālāpena kadācidākhyānakākhyāyi-ketihāsapurāṇākarṇanena kadācidālekhyavinodena kadācidvīṇayā kadā-ciddarśanāgatamunijanacaraṇaśuśrūṣayā kadācidakṣaracyutakamātrācyutaka-bindumatīgūḍhacaturthapādaprahelikāpradānādibhirvanitāsaṃbhogasukhaparāṅmukhaḥsuhṛtparivṛto divasamanayat | yathaiva ca divasamevamārabdhavividhakrī-ḍāparihāsacaturaiḥ suhṛdbhirupeto niśāmanaiṣīt |</p>
      <pb n="8"/>
      <p xml:id="p8_l3" n="8,3">ekadā tu nātidūrodite navanalinadalasaṃpuṭabhidi kiṃcidunmukta-pāṭalimni bhagavati sahasramarīcimālini rājānamāsthānamaṇḍapaga-tamaṅganājanaviruddhena vāmapārśvāvalambinā kaukṣeyakeṇa saṃnihitavi-ṣadhareva candanalatā bhīṣaṇaramaṇīyākṛtiraviralacandanānulepanadhavali-tastanataṭonmajjadairāvatakumbhamaṇḍaleva mandākinī cūḍāmaṇiprati-bimbacchalena rājājñeva mūrtimatī rājabhiḥ śirobhiruhyamānā śara-diva kalahaṃsadhavalāmbarā jāmadagnyaparaśudhāreva vaśīkṛtasakala-rājamaṇḍalā vindhyavanabhūmiriva vetralatāvatī rājyādhidevatevavigrahiṇī pratīhārī samupasṛtya kṣititalanihitajānukarakamalāsavinayamabravīt | deva dvārasthitā suralokamārohatastriśaṅkorivakupitaśatamakhahuṃkāranipātitā rājalakṣmīrdakṣiṇāpathādāgatā cāṇḍā-lakanyakā pañjarasthaṃ śukamādāya devaṃ vijñāpayati | sakalabhuvanatala-sarvaratnānāmudadhirivaikabhājanaṃ devo vihaṃgamaścāyamāścaryabhūto nikhi-labhuvanatalaratnamiti kṛtvā devapādamūlamādāyāgatāhamicchāmi devada-rśanasukhamanubhavitumiti | etadākarṇya devaḥ pramāṇam | ityuktvāvirarāma | upajātakutūhalastu rājā samīpavartināṃ rājñāmālokyamukhāni ko doṣaḥ praveśyatāmityādideśa |</p>
      <p xml:id="p8_l20" n="8,20">atha pratīhārī narapativacanānantaramutthāya tāṃ mātaṅgakumārīṃ prā-veśayat | praviśya ca sā narapatisahasramadhyavartinamaśanibhayapuñjita-kulaśailamadhyagatamiva kanakaśikhariṇamanekaratnābharaṇakiraṇajālakā-ntaritāvayavamindrāyudhasahasrasaṃchāditāṣṭadigbhāgamiva jaladharasamayadi-vasamavalambitasthūlamuktākalāpasya kanakaśṛṅkhalāniyamitamaṇidaṇḍi-kācatuṣṭayasya gaganasindhuphenapaṭalapāṇḍurasya nātimahato dukūlavitā-nasyādhastādindukāntamaṇiparyaṅkikāniṣaṇṇamuddhūyamānakanakadaṇḍacāma-rakalāpamunmayūkhamukhakāntivijayaparābhavapraṇate śaśinīva sphaṭika-pādapīṭhe vinyastavāmapādamindranīlamaṇikuṭṭimaprabhāsaṃparkaśyāmāyamānaiḥpraṇataripuniśvāsamalinīkṛtairiva caraṇanakhamayūkhajālairupaśobhamānamā-sanollasitapadmarāgakiraṇapāṭalīkṛtenāciramṛditamadhukaiṭabharudhirāruṇenaharimivoruyugalena virājamānamamṛtaphenadhavale gorocanālikhitahaṃsa-mithunasanāthaparyante cārucāmarapavanapranartitadaśe dukūle vasānama-tisurabhicandanānulepanadhavalitoraḥsthalamuparivinyastakuṅkumasthāsakama-ntarāntarānipatitabālātapacchedamiva kailāsaśikhariṇamaparaśaśiśa-ṅkayā nakṣatramālayeva hāralatayā kṛtamukhapariveṣamaticapalarājalakṣmī-bandhanigaḍakaṭakaśaṅkāmupajanayatendranīlakeyūrayugalena malayajarasaga-ndhalubdhena bhujaṃgadvayeneva veṣṭitabāhuśikharamīṣadālambikarṇotpalamunna-taghoṇamutphullapuṇḍarīkalocanamamalakaladhautapaṭṭāyatamaṣṭamīcandraśakalā-kāramaśeṣabhuvanarājyābhiṣekasalilapūtamūrṇāsanārthaṃ lalāṭadeśamudvaha-ntamāmodimālatīkusumaśekharamuṣasi śikharaparyastatārakāpuñjamivapaścimācalamābharaṇaprabhāpiśaṅgitāṅgatayā lagnaharahutāśamiva makaradhva-jamāsannavartinībhiḥ sarvataḥ sevārthamāgatābhiriva digvadhūbhirvāravilā-sinībhiḥ parivṛtamamalamaṇikuṭṭimasaṃkrāntasakaladehapratibimbatayā pa-tipremṇā vasuṃdharayā hṛdayenevohyamānamaśeṣajanabhogyatāmupanītayāpyasā-dhāraṇayā rājalakṣmyā samāliṅgitadehamaparimitaparivārajanamapyadvitī-yamanantagajaturagasādhanamapi khaḍgamātrasahāyamekadeśasthitamapi vyāpta-bhuvanamaṇḍalamāsanagatamapi dhanuṣi niṣaṇṇamutsāditāśeṣadviṣadindhana-mapi jvalatpratāpānalamāyatalocanamapi sūkṣmadarśanaṃ mahādoṣamapi saka-laguṇādhiṣṭhānaṃ kupatimapi kalatravallabhamaviratapravṛttadānamapyamadamati-śuddhasvabhāvamapi kṛṣṇacaritamakaramapi hastasthitasakalabhuvanatalaṃ rā-jānamadrākṣīt |</p>
      <pb n="9"/>
      <pb n="10"/>
      <p xml:id="p10_l6" n="10,6">ālokya ca sā dūrasthitaiva pracalitaratnavalayena raktakuvalayada-lakomalena pāṇinā jarjaritamukhabhāgāṃ veṇulatāmādāya narapatiprabodha-nārthamasakṛtsabhākuṭṭimamājaghāna | yena sakalameva tadrājakamekapade vana-kariyūthamiva tālaśabdena tena veṇulatādhvaninā yugapadāvalitavadanama-vanipālamukhādākṛṣya cakṣustadabhimukhamāsīt |</p>
      <p xml:id="p10_l11" n="10,11">avanipatistu dūrādālokayetyabhidhāya pratīhāryā nirdiśyamānāṃtāṃ vayaḥpariṇāmapāṇḍuraśirasā raktarājīvekṣaṇāpāṅgenānavaratakṛta-vyāyāmatayā yauvanāpagamepyaśithilaśarīrasaṃdhinā satyapi mātaṅgatvenātinṛśaṃsākṛtinānugṛhītārthaveṣeṇa dhavalavāsasā puruṣeṇādhiṣṭhitapuro-bhāgāmākulākulakākapakṣadhāriṇā kanakaśalākānirmitamapyantargataśu-kaprabhāśyāmāyamānaṃ marakatamayamiva pañjaramudvahatā cāṇḍāladā-rakeṇānugamyamānāmasuragṛhītāmṛtāpaharaṇakṛtakapaṭapaṭuvilāsinīveṣasyaśyāmatayā bhagavato harerivānukurvatīṃ saṃcāriṇīmivendranīlamaṇiputri-kāmāgulphāvalambinā nīlakañcukenāvacchannaśarīrāmupari raktāṃśu-karacitāvaguṇṭhanāṃ nīlotpalasthalīmiva nipatitasaṃdhyātapāmekakarṇā-vasaktadantapattraprabhādhavalitakapolamaṇḍalāmudyadindukiraṇacchuritamukhī-miva vibhāvarīmākapilagorocanāracitatilakatṛtīyalocanāmīśā-naracitānuracitakirātaveṣāmiva bhavānīmuraḥsthalanivāsasaṃkrāntanā-rāyaṇadehaprabhāśyāmalitāmiva śriyaṃ kupitaharahutāśanadahyamānamada-nadhūmamalinīkṛtāmiva ratimunmadahalihalāpakarṣaṇabhayaprapalāyitāmivayamunāmatibahalapiṇḍālaktakarasarāgapallavitapādapaṅkajāmaciramṛdita-mahiṣāsurarudhiraraktacaraṇāmiva kātyāyanīmālohitāṅguliprabhāpāṭa-litanakhamayūkhāmatikaṭhinamaṇikuṭṭimasparśamasahamānāṃ kṣititale pallava-bhaṅgāniva nidhāya saṃcarantīmāpiñjareṇotsarpiṇā nūpuramaṇīnāṃ prabhā-jālena rañjitaśarīratayā pāvakeneva bhagavatā rūpa eva pakṣapātināprajāpatimapramāṇīkurvatā jātisaṃśodhanārthamāliṅgitadehāmanaṅgavāraṇa-śironakṣatramālāyamānena romarājilatālavālakena mekhalādāmnā pari-gatajaghanasthalāmatisthūlamuktāphalaghaṭitena śucinā hāreṇa gaṅgāsro-taseva kālindīśaṅkayā kṛtakaṇṭhagrahāṃ śaradamiva vikasitapuṇḍa-rīkalocanāṃ prāvṛṣamiva ghanakeśajālāṃ malayamekhalāmiva canda-napallavāvataṃsāṃ nakṣatramālāmiva citraśravaṇābharaṇabhūṣitāṃ śriya-miva hastasthitakamalaśobhāṃ mūrchāmiva manohāriṇīmaraṇyabhūmimivā-kṣatarūpasaṃpannāṃ divyayoṣitamivākulīnāṃ nidrāmiva locanagrāhiṇī-maraṇyakamalinīmiva mātaṅgakuladūṣitāmamūrtāmiva sparśavarjitāmāle-khyagatāmiva darśanamātraphalāṃ madhumāsakusumasamṛddhimiva vijāti-manaṅgakusumacāpalekhāmiva muṣṭigrāhyamadhyāṃ yakṣādhipalakṣmīmivāla-kodbhāsinīmaciroparūḍhayauvanāmatiśayarūpākṛtimanimeṣalocano dadarśa |</p>
      <pb n="11"/>
      <p xml:id="p11_l20" n="11,20">samupajātavismayasya cābhūnmanasi mahīpateḥ | aho vidhāturasthānerūpaniṣpādanaprayatnaḥ | tathāhi | yadi nāmeyamātmarūpopahasitāśeṣarūpasaṃpa-dutpāditā kimarthamapagatasparśasaṃbhogasukhe kṛtaṃ kule janma | manye ca mā-taṅgajātisparśadoṣabhayādaspṛśateyamutpāditā prajāpatinā | anyathā katha-miyamakliṣṭatā lāvaṇyasya | na hi karatalasparśakleśitānāmavayavānāmī-dṛśī bhavati kāntiḥ | sarvathā dhigvidhātāramasadṛśasaṃyogakāriṇa-matimanoharākṛtirapi krūrajātitayā yeneyamasuraśrīriva satatanindita-suratā ramaṇīyāpyudvejayati | ityevamādi cintayantameva rājānamī-ṣadavagalitakarṇapallavāvataṃsā pragalbhavaniteva kanyakā praṇanāma | kṛta-praṇāmāyāṃ ca tasyāṃ maṇikuṭṭimopaviṣṭāyāṃ sa puruṣastaṃ vihaṃgamādāyapañjaragatameva kiṃcidupasṛtya rājñe nyavedayadabravīcca | deva viditasaka-laśāstrārtho rājanītiprayogakuśalaḥ purāṇetihāsakathālāpanipuṇo veditāgītaśrutīnāṃ kāvyanāṭakākhyāyikākhyānakaprabhṛtīnāmaparimitānāṃ su-bhāṣitānāmadhyetā svayaṃ ca kartā parihāsālāpapeśalo vīṇāveṇumuraja-prabhṛtīnāṃ vādyaviśeṣāṇāmasamaḥ śrotā nṛttaprayogadarśananipuṇaścitraka-rmaṇi pravīṇo dyūtavyāpāre pragalbhaḥ praṇayakalahakupitakāminīprasādano-pāyacaturo gajaturagapuruṣastrīlakṣaṇābhijñaḥ sakalabhūtalaratnabhūtoyaṃ vaiśa-mpāyano nāma śukaḥ sarvaratnānāṃ codadhiriva devo bhājanamitikṛtvainamādāyāsmatsvāmiduhitā devapādamūlamāyātā | tadayamātmīyaḥkriyatām | ityuktvā narapateḥ puro nidhāya pañjaramasāvapasasāra |</p>
      <pb n="12"/>
      <p xml:id="p12_l17" n="12,17">apasṛte ca tasminsa vihaṃgarājo rājābhimukho bhūtvā samunnamayyadakṣiṇaṃ caraṇamatispaṣṭavarṇasvarasaṃskārayā girā kṛtajayaśabdo rājā-namuddiśyāryāmimāṃ papāṭha |</p>
      <p xml:id="p12_l20" n="12,20"/>
      <lg n="12,20" xml:id="v12_20">
        <l>stanayugamaśrusnātaṃ samīpataravarti hṛdayaśokāgneḥ |</l>
        <l>carati vimuktāhāraṃ vratamiva bhavato ripustrīṇām ||</l>
      </lg>
      <p xml:id="p12_l22" n="12,22">rājā tu tāṃ śrutvā saṃjātavismayaḥ saharṣamāsannavartinamatimahārha-hemāsanopaviṣṭamamaragurumivāśeṣanītiśāstrapāragamativayasamagrajanmāna-makhilamantrimaṇḍale pradhānamamātyaṃ kumārapālitanāmānamabravīt | śrutābhavadbhirasya vihaṃgamasya spaṣṭatā varṇoccāraṇe svare ca madhuratā | prathamaṃtāvadidameva mahadāścaryamasaṃkīrṇavarṇapravibhāgāmabhivyaktamātrānusvāra-saṃskārayogāṃ viśeṣasaṃyuktāṃ yadayamatiparisphuṭākṣarāṃ giramudīrayati |tatra punaraparamabhimataviṣaye tiraścopi manujasyeva saṃskāravato buddhi-pūrvā pravṛttiḥ | tathā hi | anena samutkṣiptadakṣiṇacaraṇenoccārya jaya-śabdamiyamāryā māmuddiśyātisphuṭākṣaraṃ gītā | prāyeṇa hi pakṣiṇaḥpaśavaśca bhayāhāramaithunanidrāsaṃjñāmātravedino bhavanti | idaṃ tu mahacci-tram | ityuktavati bhūbhuji kumārapālitaḥ kiṃcitsmitavadano nṛpa-mavādīt | deva kimatra citram | ete hi śukasārikāprabhṛtayo vihaṃgama-viśeṣā yathāśrutāṃ vācamuccārayantītyadhigatameva devena | tatrāpyanyaja-nmopāttasaṃskārānubandhena vā puruṣaprayatnena vā saṃskārātiśaya upa-jāyata iti nāticitram | anyadeteṣāmapi purā puruṣāṇāmivātipari-sphuṭābhidhānā vāgāsīt | agniśāpāttvaparisphuṭālāpatā śukā-nāmupajātā kariṇāṃ ca jihvāparivṛttiḥ | ityevamuccārayatyevatasminnaśiśirakiraṇamambaratalasya madhyamārūḍhamāvedayannāḍikācche-daprahatapaṭupaṭahanādānusārī madhyāhnaśaṅkhadhvanirudatiṣṭhat | tamākarṇya casamāsannasnānasamayo visarjitarājalokaḥ kṣitipatirāsthānamaṇḍapādu-ttasthau |</p>
      <pb n="13"/>
      <p xml:id="p13_l20" n="13,20">atha calati mahīpatāvanyonyamatirabhasasaṃcalanacālitāṅgadapattrabha-ṅgamakarakoṭipāṭitāṃśukapaṭānāmākṣepadolāyamānakaṇṭhadāmnāmaṃsasthalo-llasitakuṅkumapaṭavāsadhūlipiñjaritadiśāmālolamālatīkusumaśekharo-tpatadalikadambakānāmardhāvalambibhiḥ karṇotpalaiścumbyamānagaṇḍasthalānāṃgamanapraṇāmalālasānāmahamahamikayā vakṣaḥsthalapreṅkholitahāralatānāmu-ttiṣṭhatāmāsīdatimahānsaṃbhramo mahīpatīnām | itaścetaśca niṣpatantīnāṃskandhadeśāvasaktacāmarāṇāṃ cāmaragrāhiṇīnāṃ kamalamadhupānamattajara-tkalahaṃsanādajarjareṇa pade pade raṇitamaṇīnāṃ maṇinūpurāṇāṃ ninādenavāravilāsinījanasya saṃcarato jaghanasthalāsphālanarasitaratnamālikā-nāṃ mekhalānāṃ manohāriṇā jhaṃkāreṇa nūpuraravākṛṣṭānāṃ ca dhavalitāsthā-namaṇḍapasopānaphalakānāṃ bhavanadīrghikākalahaṃsakānāṃ kolāhalena ra-sanārasitotsukitānāṃ ca tārataravirāviṇāmullikhyamānakāṃsyakreṃkā-radīrgheṇa gṛhasārasānāṃ kūjitena sarabhasapracalitasāmantaśatacaraṇata-lābhihatasya cāsthānamaṇḍapasya nirghātanirghoṣagambhīreṇa kampayatevavasumatīṃ dhvaninā pratīhāriṇāṃ ca puraḥ sasaṃbhramaṃ samutsāritajanā-nāṃ daṇḍināṃ samārabdhahelamuccairuccārayatāmālokayatālokayateti tāra-taradīrgheṇa bhavanaprāsādakuñjeṣūccaritapratiśabdatayā dīrghatāmupagatenālo-kaśabdena rājñāṃ ca sasaṃbhramāvarjitamaulilolacūḍāmaṇīnāṃ praṇama-tāmamalamaṇiśalākādanturābhiḥ kirīṭakoṭibhirullikhyamānasya maṇi-kuṭṭimasya svanena praṇāmaparyastānāmatikaṭhinamaṇikuṭṭimanipatitaraṇa-raṇāyitānāṃ ca maṇikarṇapūrāṇāṃ ninādena maṅgalapāṭhakānāṃ ca puro-yāyināṃ jaya jīveti madhuravacanānuyātena paṭhatāṃ digantavyāpinā ka-lakalena pracalitajanacaraṇaśatasaṃkṣobhabhayādapahāya kusumaprakaramutpa-tatāṃ ca madhulihāṃ huṃkṛtena saṃkṣobhādatitvaritapadapravṛttairavanipatibhiḥkeyūrakoṭitāḍitānāṃ kvaṇitamukhararatnadāmnāṃ ca maṇistambhānāṃ raṇitenasarvataḥ kṣubhitamiva tadāsthānabhavanamabhavat |</p>
      <pb n="14"/>
      <p xml:id="p14_l23" n="14,23">atha visarjitarājaloko viśramyatāmiti svayamevābhidhāya tāṃcāṇḍālakanyakāṃ vaiśampāyanaḥ praveśyatāmabhyantaramiti tāmbūla-karaṅkavāhinīmādiśya katipayāptarājaputraparivṛto narapatirabhyantaraṃprāviśat | apanītāśeṣabhūṣaṇaśca divasakara iva vigalitakiraṇajā-laścandratārakāsamūhaśūnya iva gaganābhogaḥ samupāhṛtasamucitavyā-yāmopakaraṇāṃ vyāyāmabhūmimayāsīt | sa tasyāṃ ca samānavayobhiḥsaha rājaputraiḥ kṛtamadhuravyāyāmaḥ śramavaśādunmiṣantībhiḥ kapo-layorīṣadavadalitasindhuvārakusumamañjarīvibhramābhirurasi nirdaya-śramacchinnahāravigalitamuktāphalaprakarānukāriṇībhirlalāṭapaṭṭakeṣṭamīca-ndraśakalatalollasadamṛtabinduviḍambinībhiḥ svedajalakaṇikāsaṃtati-bhiralaṃkriyamāṇamūrtiritastataḥ snānopakaraṇasaṃpādanasatvareṇa puraḥ pra-dhāvatā parijanena tatkālaṃ viralajanepi rājakule samutsāraṇādhikā-ramucitamācaradbhirdaṇḍibhirupadiśyamānamārgo vitatasitavitānāmaneka-cāraṇagaṇāvabadhyamānamaṇḍalāṃ gandhodakapūrṇakanakamayajaladroṇīsanātha-madhyāmupasthāpitasphāṭikasnānapīṭhāmekāntanihitairatisurabhigandhasali-lapūrṇaiḥ parimalāvakṛṣṭamadhukarakulāndhakāritamukhairātapabhayānnīlaka-rpaṭāvaguṇṭhitamukhairiva snānakalaśairupaśobhitāṃ snānabhūmimagacchat |avatīrṇasya jaladroṇīṃ vāravilāsinīkaramṛditasugandhāmalakopalipta-śiraso rājñaḥ samantātsamupatasthuraṃśukaniviḍanibaddhastanaparikarādūrasamutsāritavalayabāhulatāḥ samutkṣiptakarṇābharaṇāḥ karṇotsaṅgotsā-ritālakā gṛhītajalakalaśāḥ snānārthamabhiṣekadevatā iva vārayo-ṣitaḥ | tābhiśca samunnatakucakumbhamaṇḍalābhirvārimadhyapraviṣṭaḥ kari-ṇībhiriva vanakarī parivṛtastatkṣaṇaṃ rājā rarāja | jaladroṇīsali-lādutthāya ca snānapīṭhamamalasphaṭikadhavalaṃ varuṇa iva rājahaṃsamā-ruroha | tatastāḥ kāścinmarakatakalaśaprabhāśyāmāyamānā nalinyaiva mūrtimatyaḥ pattrapuṭaiḥ kāścidrajatakalaśahastā rajanya iva pūrṇa-candramaṇḍalavinirgatena jyotsnāpravāheṇa kāścitkalaśotkṣepaśramasve-dārdraśarīrā jaladevatā iva sphāṭikaiḥ kalaśaistīrthajalena kāścinma-layasarita iva candanarasamiśreṇa salilena kāścidutkṣiptakalaśapārśva-vinyastahastapallavāḥ prakīryamāṇanakhamayūkhajālakāḥ pratyaṅgulivivara-vinirgatajaladhārāḥ salilayantradevatā iva kāścijjāḍyamapanetumā-kṣiptabālātapeneva divasaśriya iva kanakakalaśahastāḥ kuṅkumajalenavārāṅganāḥ krameṇa rājānamabhiṣiṣicuḥ | anantaramudapādi ca spho-ṭayanniva śrutipathamanekaprahatapaṭupaṭahajhallarīmṛdaṅgaveṇuvīṇāgītaninādā-nugamyamāno vandivṛndakolāhalākulo bhuvanavivaravyāpī snānaśaṅkhānā-māpūryamāṇānāmatimukharo dhvaniḥ |</p>
      <pb n="15"/>
      <pb n="16"/>
      <p xml:id="p16_l13" n="16,13">evaṃ ca krameṇa nirvartitābhiṣeko viṣadharanirmokaparilaghunī dhavaleparidhāya dhautavāsasī śaradambaraikadeśa iva jalakṣālanavimalatanura-tidhavalajaladharacchedaśucinā dukūlapaṭapallavena tuhinagiririva gaganasa-ritsrotasā kṛtaśiroveṣṭanaḥ saṃpāditapitṛjalakriyo mantrapūtena to-yāñjalinā divasakaramabhipraṇamya devagṛhamagamat | uparacitapaśupati-pūjanaśca niṣkramya devagṛhānnirvartitāgnikāryo vilepanabhūmau jhaṃkāri-bhiralikadambakairanubadhyamānaparimalena mṛgamadakarpūrakuṅkumavāsasura-bhiṇā candanenānuliptasarvāṅgo viracitāmodimālatīkusumaśekharaḥkṛtāmbaraparivarto ratnakarṇapūramātrābharaṇaḥ samucitabhojanaiḥ saha bhūpa-tibhirāhāramabhimatarasāsvādajātaprītiravanipo nirvartayāmāsa |</p>
      <p xml:id="p16_l23" n="16,23">paripītadhūpadhūmavartirupaspṛśya ca gṛhītatāmbūlastasmātpramṛṣṭamaṇi-mātpradeśādutthāya nātidūravartinyā sasaṃbhramapradhāvitayā pratīhāryāprasāritabāhumavalambyānavaratavetralatāgrahaṇaprasaṅgātijaraṭhakisalayānu-kārikaratalakareṇābhyantarasaṃcārasamucitena parijanenānugamyamāno dha-valāṃśukajavanikāparigataparyantatayā sphaṭikamaṇimayabhittibaddhamivo-palakṣyamāṇamatisurabhiṇā mṛganābhiparigatenāmodinā candanavāriṇāsiktaśiśiramaṇibhūmimaviralaviprakīrṇena vimalamaṇikuṭṭimagaganatala-tārāgaṇeneva kusumopahāreṇa nirantaranicitamutkīrṇaśālabhañjikāni-vahena saṃnihitagṛhadevateneva gandhasalilakṣālitena kaladhautamayena sta-mbhasaṃcayena virājamānamatibahalāgurudhūpaparimalamakhilavigalitajala-nivahadhavalajaladharaśakalānukāriṇā kusumāmodavāsitapracchadapaṭenapaṭṭopadhānādhyāsitaśirodhāmnā maṇimayapratipādukāpratiṣṭhitapādena pārśva-stharatnapādapīṭhena tuhinagiriśilātalasadṛśaśayanena sanāthīkṛtavedikaṃbhuktvāsthānamaṇḍapamayāsīt | tatra ca śayanatalaniṣaṇṇaḥ kṣititalopa-viṣṭayā śanaiḥ śanairutsaṅganihitāsilatayā khaḍgavāhinyā navanalinadala-komalena karasaṃpuṭena saṃvāhyamānacaraṇastatkālocitadarśanairavanipatibhi-ramātyairmitraiśca saha tāstāḥ kathāḥ kurvanmuhūrtamivāsāṃcakre | tato nā-tidūravartinīmantaḥpurādvaiśampāyanamādāyāgaccheti samupajātatadvṛttānta-praśnakutūhalo rājā pratīhārīmādideśa | sā kṣititalanihitajānukara-talā yathājñāpayati deva iti śirasi kṛtvājñāṃ yathādiṣṭamakarot |</p>
      <pb n="17"/>
      <p xml:id="p17_l20" n="17,20">atha muhūrtādiva vaiśampāyanaḥ pratīhāryā gṛhītapañjaraḥ kanakavetra-latāvalambinā kiṃcidavanatapūrvakāyena sitakañcukāvacchannavapuṣā ja-rādhavalitamaulinā gadgadasvareṇa mandamandasaṃcāriṇā vihaṃgajātiprītyājaratkalahaṃseneva kañcukinānugamyamāno rājāntikamājagāma | kṣitita-lanihitakaratalastu kañcukī rājānaṃ vyajñāpayat | deva devyo vijñāpa-yanti | devādeśādeṣa vaiśampāyanaḥ snātaḥ kṛtāhāraśca devapādamūlaṃ pra-tīhāryānītaḥ | ityabhidhāya gate ca tasminrājā vaiśampāyanamapṛccha-t | kaccidabhimatamāsvāditamabhyantare bhavatā kiṃcidaśanajātamiti | sapratyuvāca | deva kiṃ vā nāsvāditam | āmattakokilalocanacchavi-rnīlapāṭalaḥ kaṣāyamadhuraḥ prakāmamāpīto jambūphalarasaḥ | harinakhara-bhinnamattamātaṅgakumbhamuktaraktārdramuktāphalatviṣi khaṇḍitāni dāḍi-mabījāni | nalinīdalaharinti drākṣāphalasvādūni ca dalitāni sve-cchayā prācīnāmalakīphalāni | kiṃ vā pralapitena bahunā | sarvamevadevībhiḥ svayaṃ karatalopanīyamānamamṛtāyate | ityevaṃvādino vacana-mākṣipya narapatirabravīt | āstāṃ tāvatsarvamevedam | apanayatu naḥkutūhalam | āvedayatu bhavānāditaḥ prabhṛti kārtsnyenātmano janma |kasmindeśe bhavānkathaṃ jātaḥ | kena vā nāma kṛtam | kā mātā | kastepitā | kathaṃ vedānāmāgamaḥ | kathaṃ śāstrāṇāṃ paricayaḥ | kutaḥ kalāḥsamāsāditāḥ | kiṃ janmāntarānusmaraṇamuta varapradānam | athavāvihaṃgaveṣadhārī kaścicchannaṃ nivasasi | kva vā pūrvamuṣitam | kiyadvāvayaḥ | kathaṃ pañjarabandhaḥ | kathaṃ cāṇḍālahastagamanam | iha vākathamāgamanamiti | vaiśampāyanastu svayamupajātakutūhalena sabahumāna-mavanipatinā pṛṣṭo muhūrtamiva dhyātvā sādaramabravīt | deva mahatīyaṃkathā | yadi kautukamākarṇyatām |</p>
      <pb n="18"/>
      <pb n="19"/>
      <p xml:id="p19_l1" n="19,1">asti pūrvāparajalanidhivelāvanalagnā madhyadeśālaṃkārabhūtā mekha-leva bhuvo vanakarikulamadajalasekasaṃvardhitairativikacadhavalakusuma-nikaramatyuccatayā tārāgaṇamiva śikharadeśalagnamudvahadbhiḥ pādapairupa-śobhitā madakalakurarakuladaśyamānamaricapallavā karikalabhakaramṛ-ditatamālakisalayāmodinī madhumadoparaktakeralīkapolakomalaccha-vinā saṃcaradvanadevatācaraṇālaktakarasarañjiteneva pallavapracayena saṃchā-ditā śukakuladalitadāḍimīphaladravādrīkṛtatalairaticapalakapikampi-takakkolacyutapallavaphalaśabalairanavaratanipatitakusumareṇupāṃsulaiḥ pathi-kajanaracitalavaṅgapallavasrastarairatikaṭhoranālikeraketakīkarīrakesara-parigataprāntaistāmbūlīlatāvanaddhapūgakhaṇḍamaṇḍitairvanalakṣmīvāsabhavanairi-va virājitā latāmaṇḍapairunmadamātaṅgakapolasthalagalitamadasalila-sikteneva nirantaramelālatāvanena madagandhināndhakāritā nakhamukha-lagnebhakumbhamuktāphalalubdhaiḥ śabarasenāpatibhirabhihanyamānakesariśatāpretādhipanagarīva sadāsaṃnihitamṛtyubhīṣaṇā mahiṣādhiṣṭhitā ca samaro-dyatapatākinīva bāṇāsanāropitaśilīmukhā vimuktasiṃhanādā ca kā-tyāyanīva pracalitakhaḍgabhīṣaṇā raktacandanālaṃkṛtā ca karṇīsutakathevasaṃnihitavipulācalā śaśopagatā ca kalpāntapradoṣasaṃdhyeva pranṛttanī-lakaṇṭhā pallavāruṇā cāmṛtamathanaveleva śrīdrumopaśobhitā vāruṇīpari-gatā ca prāvṛḍiva ghanaśyāmalānekaśatahradālaṃkṛtā ca candramūrtirivasatatamṛkṣasārthānugatā hariṇādhyāsitā ca rājyasthitiriva camaramṛ-gavālavyajanopaśobhitā samadagajaghaṭāparipālitā ca giritanayevasthāṇusaṃgatā mṛgapatisevitā ca jānakīva prasūtakuśalavā niśācara-parigṛhītā ca kāminīva candanamṛgamadaparimalavāhinī rucirāguru-tilakabhūṣitā ca sotkaṇṭheva vividhapallavānilavījitā samadanā cabālagrīveva vyāghranakhapaṅktimaṇḍitā gaṇḍakābharaṇā ca pānabhūmirivaprakaṭitamadhukośakaśatā prakīrṇavividhakusumā ca kvacitpralayavelevamahāvarāhadaṃṣṭrāsamutkhātadharaṇimaṇḍalā kvaciddaśamukhanagarīva caṭula-vānaravṛndabhajyamānatuṅgaśālākulā kvacidaciranirvṛttavivāhabhūmirivaharitakuśasamitkusumaśamīpalāśaśobhitā kvacidudvṛttamṛgapatinādabhī-teva kaṇṭakitā kvacinmatteva kokilakulapralāpinī kvacidunmattevavāyuvegakṛtatālaśabdā kvacidvidhavevonmuktatālapattrā kvacitsamarabhū-miriva śaraśatanicitā kvacidamarapatitanuriva netrasahasrasaṃkulā kva-cinnārāyaṇamūrtiriva tamālanīlā kvacitpārtharathapatākeva vānarākrā-ntā kvacidavanipatidvārabhūmiriva vetralatāśataduṣpraveśā kvacidvirāṭa-nagarīva kīcakaśatāvṛtā kvacidambaraśrīriva vyādhānugamyamānatarala-tārakamṛgā kvacidgṛhītavrateva darbhacīrajaṭāvalkaladhāriṇyaparimitaba-hulapattrasaṃcayāpi saptaparṇabhūṣitā krūrasattvāpi munijanasevitā puṣpa-vatyapi pavitrā vindhyāṭavī nāma |</p>
      <pb n="20"/>
      <p xml:id="p20_l16" n="20,16">tasyāṃ ca daṇḍakāraṇyāntaḥpāti sakalabhuvanatalakhyātamutpattikṣetra-miva bhagavato dharmasya surapatiprārthanāpītasakalasāgarasalilasya meru-matsarādgaganatalaprasāritavikaṭaśiraḥsahasreṇa divasakararathagatipathamapa-netumabhyudyatenāvagaṇitasakalasurasamūhavacasā vindhyagiriṇāpyanullaṅghi-tājñasya jaṭharānalajīrṇavātāpidānavasya surāsuramukuṭamakarapattrakoṭī-cumbitacaraṇarajaso dakṣiṇāśāmukhaviśeṣakasya suralokādekahuṃkāra-nipātitanahuṣaprakaṭaprabhāvasya bhagavato mahāmuneragastyasya bhāryayā lo-pāmudrayā svayamuparacitālavālakaiḥ karapuṭasalilasekasaṃvardhitaiḥ suta-nirviśeṣairupaśobhitaṃ pādapaistatputreṇa ca gṛhītavratenāṣāḍhinā pavitrabha-smaviracitatripuṇḍrakābharaṇena kuśacīvaravāsasā muñjamekhalākalita-madhyena gṛhītaharitaparṇapuṭena pratyuṭajamaṭatā bhikṣāṃ dṛḍhadasyunāmnā pavi-trīkṛtamatiprabhūtedhmāharaṇācca yasyedhmavāha iti pitā dvitīyaṃ nāma ca-kāra diśi diśi śukaharitaiśca kadalīvanaiḥ śyāmalīkṛtaparisaraṃ sa-ritā ca kalaśayoniparipītasāgaramārgānugatayeva baddhaveṇikayā godā-varyā parigatamāśramapadamāsīt |</p>
      <pb n="21"/>
      <p xml:id="p21_l8" n="21,8">yatra ca daśarathavacanamanupālayannutsṛṣṭarājyo daśavadanalakṣmīvi-bhramavirāmo rāmo mahāmunimagastyamanucaransaha sītayā lakṣmaṇopara-citaruciraparṇaśālaḥ pañcapaṭyāṃ kaṃcitkālaṃ sukhamuvāsa | ciraśūnye-dyāpi yatra śākhānilīnanibhṛtapāṇḍukapotapaṅktayo lagnatāpasāgnihotra-dhūmarājaya iva lakṣyante taravaḥ | balikarmakusumānyuddharantyāḥ sī-tāyāḥ karatalādiva saṃkrānto yatra rāgaḥ sphurati latākisalayeṣu |yatra ca pītodgīrṇaṃ jalanidhijalamiva muninā nikhilamāśramopānta-vartiṣu vibhaktaṃ mahāhradeṣu | yatra daśarathasutaniśitaśaranikaranipāta-nihatarajanicarabalabahularudhirasiktamūlamadyāpi tadrāgāviddhanirgatapa-lāśamivābhāti navakisalayamaraṇyam | adhunāpi yatra jaladharasa-maye gambhīramabhinavajaladharanivahaninādamākarṇya bhagavato rāmasya tri-bhuvanavivaravyāpinaścāpaghoṣasya smaranto na gṛhṇanti śaṣpakavalamaja-sramaśrujalalulitadīnadṛṣṭayo vīkṣya śūnyā daśa diśo jarājarjarita-viṣāṇakoṭayo jānakīsaṃvardhitā jīrṇamṛgāḥ | yasminnanavaratamṛgayā-nihataśeṣavanahariṇaprotsāhita iva kṛtasītāvipralambhaḥ kanakamṛgo rā-ghavamatidūraṃ jahāra | yatra ca maithilīviyogaduḥkhaduḥkhitau daśavada-navināśapiśunau candrasūryāviva kabandhagrastau samaṃ rāmalakṣmaṇau tri-bhuvanabhayaṃ mahaccakratuḥ | atyāyataśca yasmindaśarathasutaśaranipātitoyojanabāhorbāhuragastyaprasādanāgatanahuṣājagarakāyaśaṅkāmakarodṛṣija-nasya | janakatanayā ca bhartrā virahavinodanārthamuṭajābhyantaralikhitāyatra rāmanivāsadarśanotsukā punariva dharaṇitalādullasantī vanacaraira-dyāpyālokyate |</p>
      <pb n="22"/>
      <p xml:id="p22_l7" n="22,7">tasya caivaṃvidhasya saṃpratyapi prakaṭopalakṣyamāṇapūrvavṛttāntasyāga-styāśramasya nātidūre jalanidhipānaprakupitavaruṇotsāhitenāgastyama-tsarāttadāśramasamīpavartyapara iva vedhasā mahājalanidhirutpāditaḥ pra-layakālavighaṭitāṣṭadigbhāgasaṃdhibandhaṃ gaganatalamiva bhuvi nipatitamā-divarāhasamuddhṛtadharāmaṇḍalasthānamiva salilapūritamanavaratamajjadunmada-śabarakāminīkucakalaśalulitajalamutphullakumudakuvalayakahlāramunni-drāravindamadhubindunisyandabaddhacandrakamalikulapaṭalāndhakāritasauga-ndhikamārasitasamadasārasamamburuhamadhupānamattakalahaṃsakāminīkṛtako-lāhalamanekajalacarapataṃgaśatasaṃcalanacañcalitavācālavīcimālamanilo-llāsitakallolaśikharasīkarārabdhadurdinamaśaṅkitāvatīrṇābhirambhaḥkrīḍā-rāgiṇībhiḥ snānasamaye vanadevatābhiḥ keśapāśakusumaiḥ surabhīkṛtame-kadeśāvatīrṇamunijanāpūryamāṇakamaṇḍalukalajaladhvanimanoharamunmiṣadu-tpalavanamadhyacāribhiḥ savarṇatayā rasitānumeyaiḥ kādambakadambakai-rāsevitamabhiṣekāvatīrṇapulindarājasundarīkucacandanadhūlidhavalitataraṃ-gamupāntajātaketakīrajaḥpaṭalabaddhakūlapulinamāsannāśramāgatatāpasakṣā-litārdravalkalakaṣāyapāṭalataṭajalamupataṭaviṭapipallavānilavījitamavi-ralatamālavīthikāndhakāritābhirvālinirvāsitena saṃcaratā pratidina-mṛṣyamūkavāsinā sugrīveṇāvaluptaphalaparilaghulatābhirudavāsitāpasānāṃdevatārcanopayuktakusumābhirutpatajjalacarapataṃgapakṣapuṭavigalitajalabi-ndusekasukumārakisalayābhirlatāmaṇḍapatalasthitaśikhaṇḍimaṇḍalārabdha-tāṇḍavābhiranekakusumaparimalavāhinībhirvanadevatābhiḥ śvāsavāsitābhi-riva vanarājibhiruparuddhatīramaparasāgarāśaṅkibhiḥ salilamādātumavatī-rṇairjaladharairiva bahalapaṅkamalinairvanakaribhiranavaratamāpīyamānasalilama-gādhamanantamapratimamapāṃ nidhānaṃ pampābhidhānaṃ padmasaraḥ | yatra ca vika-cakuvalayaprabhāśyāmāyamānapakṣapuṭānyadyāpi mūrtimadrāmaśāpagrastānīvamadhyacāriṇālokyante cakranāmnāṃ mithunāni |</p>
      <pb n="23"/>
      <p xml:id="p23_l10" n="23,10">tasyaivaṃvidhasya padmasarasaḥ paścime tīre rāghavaśaraprahārajarjarita-jīrṇatālatarukhaṇḍasya ca samīpe diggajakaradaṇḍānukāriṇā jaradaja-gareṇa satatamāveṣṭitamūlatayā baddhamahālavāla iva tuṅgaskandhāvalambi-bhiranilavellitairahinirmokairdhṛtottarīya iva dikcakravālaparimāṇamivagṛhṇatā bhuvanāntarālaviprakīrṇena śākhāsaṃcayena pralayakālatāṇḍavapra-sāritabhujasahasramuḍupatiśakalaśekharamiva viḍambayitumudyataḥ purā-ṇatayā patanabhayādiva gaganaskandhalagno nikhilaśarīravyāpinībhirati-dūronnatābhirjīrṇatayā śirābhiriva parigato vratatibhirjarātilakabi-ndubhiriva kaṇṭakairācitatanuritastataḥ paripītasāgarasalilairgaganāgataiḥpattrarathairiva śākhāntareṣu nilīyamānaiḥ kṣaṇamambubhārālasairārdrīkṛtapa-llavairjaladharapaṭalairapyadṛṣṭaśikharadeśastuṅgatayā nandanavanaśriyamivāva-lokayitumabhyudyataḥ samīpavartināmupari saṃcaratāṃ gaganatalagamanakhe-dāyāsitānāṃ ravirathaturaṃgamāṇāṃ sṛkkaparisrutaiḥ phenapaṭalaiḥ saṃdehita-tūlarāśibhirdhavalīkṛtaśikharaśākho vanagajakapolakaṇḍūyanalagnamada-nilīnamattamadhukaramālena lohaśṛṅkhalābandhaniścaleneva kalpasthāyināmūlena samupetaḥ koṭarābhyantaraniviṣṭaiḥ sphuradbhiḥ sajīva iva madhu-karapaṭalairduryodhana ivopalakṣitaśakunipakṣapāto nalinanābha iva vana-mālopagūḍho navajaladharavyūha iva nabhasi darśitonnatirakhilabhuvanata-lāvalokanaprāsāda iva vanadevatānāmadhipatiriva daṇḍakāraṇyasya nā-yaka iva sarvavanaspatīnāṃ sakheva vindhyasya śākhābāhubhirupagūhyevavindhyāṭavīmavasthito mahāñjīrṇaḥ śālmalīvṛkṣaḥ |</p>
      <pb n="24"/>
      <p xml:id="p24_l8" n="24,8">tatra ca śākhāgreṣu koṭarodareṣu pallavāntareṣu skandhasaṃdhiṣu jīrṇa-valkalavivareṣu mahāvakāśatayā viśrabdhaviracitakulāyasahasrāṇi du-rārohatayā vigalitavināśabhayāni nānādeśasamāgatāni śukaśakuni-kulāni prativasanti sma | yaiḥ pariṇāmaviraladalasaṃhatirapi sa vana-spatiraviraladalanicayaśyāmala ivopalakṣyate divāniśaṃ nilīnaiḥ | teca tasminvanaspatāvativāhyātivāhya rajanīmātmanīḍeṣu pratidinamutthā-yotthāyāhārānveṣaṇāya nabhasi viracitapaṅktayo madakalahaladharahalamu-khotkṣepavikīrṇabahusrotasamambaratale kalindakanyāmiva darśayantaḥ su-ragajonmūlitavigaladākāśagaṅgākamalinīśaṅkāmupajanayanto divasa-kararathaturagaprabhānuliptamiva gaganatalamupapādayantaḥ saṃcāriṇīmiva ma-rakatasthalīṃ viḍambayantaḥ śaivalapallavāvalīmivāmbarasarasi prasāraya-nto gaganavitataiḥ pakṣapuṭaiḥ kadalīdalairiva dinakarakharakaranikarapa-rikheditāśāmukhāni vījayanto viyati visāriṇīṃ śaṣpavīthīmivā-racayantaḥ sendrāyudhamivāntarikṣamādadhānā vicaranti sma śukaśaku-nayaḥ | kṛtāhārāśca punaḥ pratinivṛtyātmakulāyāvasthitebhyaḥ śāvake-bhyo vividhānphalarasānkalamamañjarīvikārāṃśca prahatahariṇarudhirānura-ktaśārdūlanakhakoṭipāṭalena cañcupuṭena dattvā dattvādharīkṛtasarvasnehe-nāsādhāraṇena guruṇāpatyapremṇā tasminneva kroḍāntarnihitatanayāḥ kṣapāḥkṣapayanti sma |</p>
      <pb n="25"/>
      <p xml:id="p25_l4" n="25,4">ekasmiṃśca jīrṇakoṭare jāyayā saha nivasataḥ paścime vayasivartamānasya kathamapi piturahamevaiko vidhivaśātsūnurabhavam | ati-prabalayā cābhibhūtā mamaiva jāyamānasya prasavavedanayā jananī me lokā-ntaramagamat | abhimatajāyāvināśaśokaduḥkhitopi khalu tātaḥ suta-snehādantarnigṛhya paṭuprasaramapi śokamekākī matsaṃvardhanapara evābhavat |atipariṇatavayāśca kuśacīrānukāriṇīmalpāvaśiṣṭajīrṇapicchajāla-jarjarāmavasrastāṃsadeśaśithilāmapagatotpatanasaṃskārāṃ pakṣasaṃtatimudva-hannupārūḍhakampatayā ca saṃtāpakāriṇīmaṅgalagnāṃ jarāmiva vidhunvanna-kaṭhoraśephālikākusumanālapiñjareṇa kalamamañjarīdalanamasṛṇitakṣī-ṇopāntalekhena sphuṭitāgrakoṭinā cañcupuṭena paranīḍanipatitābhyaḥśālivallarībhyastaṇḍulakaṇānādāyādāya tarumūlanipatitāni śuka-kulāvadalitāni phalaśakalāni samāhatya paribhramitumaśakto mahyama-dāt | pratidivasamātmanā ca madupabhuktaśeṣamakarodaśanam |</p>
      <p xml:id="p25_l17" n="25,17">ekadā tu prabhātasaṃdhyārāgalohite gaganatalakamalinīmadhuraktapakṣa-saṃpuṭe vṛddhahaṃsa iva mandākinīpulinādaparajalanidhitaṭamavatarati ca-ndramasi pariṇataraṅkuromapāṇḍuni vrajati viśālatāmāśācakravālegajarudhiraraktaharisaṭālomalohinībhirātaptalākṣikatantupāṭalābhirāyā-minībhiraśiśirakiraṇadīdhitibhiḥ padmarāgaratnaśalākāsaṃmārjanībhiri-va samutsāryamāṇe gaganakuṭṭimakusumaprakare tārāgaṇe saṃdhyāmupāsi-tumuttarāśāvalambini mānasasarastīramivāvatarati saptarṣimaṇḍale ta-ṭagatavighaṭitaśuktisaṃpuṭaviprakīrṇamaruṇakarapreraṇādhogalitamuḍugaṇamivamuktāphalanikaramudvahati dhavalitapulinataṭamudanvati pūrvetare tuṣārabi-nduvarṣiṇi vibuddhaśikhikule vijṛmbhamāṇakesariṇi kariṇīkadamba-kaprabodhyamānasamadakariṇi kṣapājalajaḍakesaraṃ kusumanikaramudayagi-riśikharasthitasavitāramivoddiśya pallavāñjalibhiḥ samutsṛjati kā-nane rāsabharomadhūsarāsu vanadevatāprāsādānāṃ tarūṇāṃ śikhareṣu pārā-vatamālāyamānāsu dharmapatākāsviva samunmiṣantīṣu tapovanāgnihotra-dhūmalekhāsvavaśyāyasīkariṇi lulitakamalavane ratikhinnaśabarasīma-ntinīsvedajalakaṇikāpahāriṇi vanamahiṣaromanthaphenabinduvāhini ca-litapallavalatālāsyopadeśavyasanini vighaṭamānakamalakhaṇḍamadhusīka-rāsāravarṣiṇi kusumāmodatarpitālijāle niśāvasānajātajaḍimni ma-ndamandasaṃcāriṇi pravāti prābhātike mātariśvani kamalavanaprabodha-maṅgalapāṭhakānāmibhagaṇḍaḍiṇḍimānāṃ madhulihāṃ kumudodareṣu ghanaghaṭa-mānadalapuṭanibaddhapakṣasaṃhatīnāmuccaratsu huṃkāreṣu prabhātaśiśiramāru-tāhatamuttaptajaturasāśliṣṭapakṣmamālamiva saśeṣanidrājihmatāraṃ cakṣuru-nmīlayatsu śanaiḥ śanairūṣaraśayyādhūsarakroḍaromarājiṣu vanamṛgeṣvi-tastataḥ saṃcaratsu vanacareṣu vijṛmbhamāṇe śrotrahāriṇi pampāsaraḥka-lahaṃsakolāhale samullasati nartitaśikhaṇḍimaṇḍale manohare vanagaja-karṇatālaśabde krameṇa ca gaganatalamārgamavatarato divasakaravāraṇa-syāvacūlacāmarakalāpa ivopalakṣyamāṇe mañjiṣṭhārāgalohite kiraṇajāleśanaiḥ śanairudite bhagavati savitari pampāsaraḥparyantataruśikharasaṃcā-riṇyadhyāsitagiriśikhare divasakarajanmani hatatāre punariva kapīśvarevanamabhipatati bālātape spaṣṭe jāte pratyūṣasi nacirādiva diva-sāṣṭamabhāgabhāji spaṣṭabhāsi bhāsvati bhūte prayāteṣu yathābhimatānidigantarāṇi śukakuleṣu kulāyanilīnanibhṛtaśāvakasanāthepi niḥśa-bdatayā śūnya iva tasminvanaspatau svanīḍāvasthita eva tāte mayi caśaiśavādasaṃjātabalasamudbhidyamānapakṣapuṭe tātasya samīpavartini koṭara-gate sahasaiva tasminmahāvane saṃtrāsitasakalavanacaraḥ sarabhasamutpatatpa-tatripakṣapuṭaśabdasaṃtato bhītakaripotacītkārapīvaraḥ pracalitalatākuli-tamattālikulakvaṇitamāṃsalaḥ paribhramadudghoṇavanavarāharavaghargharo giri-guhāsuptaprabuddhasiṃhanādopabṛṃhitaḥ kampayanniva tarūnbhagīrathāvatāryamāṇa-gaṅgāpravāhakalakalabahalo bhītavanadevatākarṇito mṛgayākolāhaladhvani-rudacarat | ākarṇya ca tamahamaśrutapūrvamupajātavepathurarbhakatayā jarja-ritakarṇavivaro bhayavihvalaḥ samīpavartinaḥ pituḥ pratīkārabuddhyā ja-rāśithilapakṣapuṭāntaramaviśam |</p>
      <pb n="26"/>
      <pb n="27"/>
      <p xml:id="p27_l13" n="27,13">anantaraṃ ca sarabhasamito gajayūthapatilulitakamalinīparimalaitaḥ kroḍakuladaśyamānabhadramustārasāmoda itaḥ karikalabhabhajyamā-nasallakīkaṣāyagandha ito nipatitaśuṣkapattramarmaradhvanirito vanamahi-ṣaviṣāṇakoṭikuliśabhidyamānavalmīkadhūlirito mṛgakadambakamitovanagajakulamito vanavarāhayūthamito vanamahiṣavṛndamitaḥ śikhaṇḍi-maṇḍalavirutamitaḥ kapiñjalakulakalakūjitamitaḥ kurarakulakvaṇi-tamito mṛgapatinakhabhidyamānakumbhakuñjararasitamiyamārdrapaṅkamalinā va-rāhapaddhatiriyamabhinavaśaṣpakavalarasaśyāmalā hariṇaromanthaphenasaṃhati-riyamunmadagandhagajagaṇḍakaṇḍūyanaparimalālīnamukharamadhukaravirutireṣānipatitarudhirabindusiktaśuṣkapattrapāṭalā rurupadavyetadviradacaraṇamṛdita-viṭapapallavapaṭalametatkhaṅgikulakrīḍitameṣa nakhakoṭivilikhitavikaṭa-pattralekho rudhirapāṭalaḥ karimauktikadaladanturo mṛgapatimārga eṣā pra-tyagraprasūtavanamṛgīgarbharudhiralohinī bhūmiriyamaṭavīveṇikānukāriṇīpakṣacarasya yūthapatermadajalamalinā saṃcāravīthī camarīpaṅtkiriyamanuga-myatāmucchuṣkamṛgakarīṣapāṃsulā tvaritataramadhyāsyatāmiyaṃ vanasthalītaruśikharamāruhyatāmālokyatāṃ digiyamākarṇyatāmayaṃ śabdo gṛhyatāṃdhanuravahitaiḥ sthīyatāṃ vimucyantāṃ śvāna ityanyonyamabhivadato mṛga-yāsaktasya mahato janasamūhasya tarugahanāntaritavigrahasya kṣobhitakā-nanaṃ kolāhalamaśṛṇavam |</p>
      <pb n="28"/>
      <p xml:id="p28_l9" n="28,9">atha nāticirādivānulepanārdramṛdaṅgadhvanidhīreṇa girivivaravijṛ-mbhitapratinādagambhīreṇa śabaraśaratāḍitānāṃ kesariṇāṃ ninādena saṃtra-stayūthamuktānāmekākināṃ ca saṃcaratāmanavaratakarāsphoṭamiśreṇa jala-dhararasitānukāriṇā gajayūthapatīnāṃ kaṇṭhagarjitena sarabhasasārameya-vilupyamānāvayavānāmālolakātarataralatārakāṇāmeṇakānāṃ ca karuṇa-kūjitena nihatayūthapatīnāṃ viyoginīnāmanugatakalabhānāṃ ca sthitvāsthitvā samākarṇya kalakalamutkarṇapallavānāmitastataḥ paribhramantīnāṃpratyagrapativināśaśokadīrgheṇa kariṇīnāṃ cītkṛtena katipayadivasa-prasūtānāṃ ca khaḍgidhenukānāṃ trāsaparibhraṣṭapotānveṣiṇīnāmunmuktakaṇṭha-matikaruṇamārasantīnāmākranditena taruśikharasamutpatitānāmākulā-kulacāriṇāṃ ca pattrarathānāṃ kolāhalena rūpānusārapradhāvitānāṃ camṛgayūthānāṃ yugapadatirabhasapādapātābhihatāyā bhuvaḥ kampamiva janayatācaraṇaśabdena karṇāntākṛṣṭajyānāṃ ca madakalakurarakāminīkaṇṭhakūjita-kalena śaranikaravarṣiṇāṃ dhanuṣāṃ ninādena pavanāhatikvaṇitadhā-rāṇāmasīnāṃ ca kaṭhinamahiṣaskandhapīṭhapātināṃ raṇitena śunāṃ ca sarabha-savimuktaghargharadhvanīnāṃ vanāntaravyāpinā dhvānena sarvataḥ pracalitami-va tadaraṇyamabhavat | acirācca praśānte tasminmṛgayākalakale nirvṛ-ṣṭamūkajaladharavṛndānukāriṇi mathanāvasānopaśāntavāriṇi sāgara ivastimitatāmupāgate kānane mandībhūtabhayohamupajātakutūhalaḥ piturutsa-ṅgādīṣadiva niṣkramya koṭarastha eva śirodharāṃ prasārya saṃtrāsatarala-tārakaḥ śaiśavātkimidamiti samupajātadidṛkṣastāmeva diśaṃ cakṣuḥprāhiṇavam |</p>
      <pb n="29"/>
      <p xml:id="p29_l8" n="29,8">abhimukhamāpatacca tasmādvanāntarādarjunabhujadaṇḍasahasraviprakīrṇamivanarmadāpravāhamanilavaśāccalitamiva tamālakānanamekībhūtamiva kālarā-trīṇāṃ yāmasaṃghātamañjanaśilāstambhasaṃbhāramiva kṣitikampavighūrṇitama-ndhakārapuñjamiva ravikiraṇākulitamantakaparivāramiva paribhramantama-vadāritarasātalodbhūtamiva dānavalokamaśubhakarmasamūhamivaikatra samāga-tamaśeṣadaṇḍakāraṇyavāsimunijanaśāpasārthamiva saṃcarantamanavarataśara-nikaravarṣirāmanihatakharadūṣaṇabalanivahamiva tadapadhyānātpiśācatā-mupagataṃ kalikālabandhuvargamivaikatra saṃgatamavagāhaprasthitamiva vanamahi-ṣayūthamacalaśikharasthitakesarikarākṛṣṭipatanaviśīrṇamiva kālameghapa-ṭalamakhilarūpavināśāya dhūmaketujālamiva samudgatamandhakāritakānana-manekasahasrasaṃkhyamatibhayajananamutpātavetālavrātamiva śabarasainyamadrā-kṣam |</p>
      <p xml:id="p29_l20" n="29,20">madhye ca tasyātimahataḥ śabarasainyasya prathame vayasi vartamānama-tikarkaśatvādāyasamiva nirmitamekalavyamiva janmāntarāgatamudbhi-dyamānaśmaśrurājitayā prathamamadalekhāmaṇḍyamānagaṇḍabhittimiva gaja-yūthapatikumārakamasitakuvalayaśyāmena dehaprabhāpravāheṇa kālindīja-leneva pūritāraṇyamākuṭilāgreṇa skandhāvalambinā kuntalabhāreṇa kesa-riṇamiva gajamadamalinīkṛtena kesarakalāpenopetamāyatalalāṭamatituṅga-ghoraghoṇamekakarṇābharaṇatāmupanītasya bhujaṃgaphaṇamaṇerāpāṭalairaṃśubhirā-lohitīkṛtena parṇaśayanābhyāsāllagnapallavarāgeṇeva vāmapārśvena virā-jamānamaciraprahatagajakapolagṛhītena saptacchadaparimalavāhinā kṛṣṇāgu-rupaṅkeṇeva surabhiṇā madena kṛtāṅgarāgamupari tatparimalāndhena bhrama-tā māyūrātapatrānukāriṇā madhukarakulena tamālapallaveneva nivāri-tātapamālolakarṇapallavavyājena bhujabalanirjitayā bhayaprayuktasevayā vi-ndhyāṭavyeva karatalenāpamṛjyamānagaṇḍasthalasvedalekhamāpāṭalayā hari-ṇakulakṣayarātrisaṃdhyāyamānayā śoṇitārdrayeva dṛṣṭayā rañjayantamāśā-vibhāgānājānulambena kuñjarakarapramāṇamiva gṛhītvā nirmitena caṇḍi-kārudhirabalipradānārthamasakṛnniśitaśastrollekhaviṣamitaśikhareṇa bhujayu-galenopaśobhitamantarāntarālagnāśyānahariṇarudhirabindunā svedajalaka-ṇikācitena guñjāphalavimiśraiḥ karikumbhamuktāphalairiva racitābha-raṇena vindhyaśilātalaviśālena vakṣaḥsthalenodbhāsamānamavirataśramā-bhyāsādullikhitodaramibhamadamalinamālānastambhayugalamupahasantamivoru-daṇḍadvayena lākṣālohitakauśeyaparidhānamakāraṇepi krūratayā baddha-tripatākograbhrukuṭikarāle lalāṭaphalake prabalabhaktyārādhitayā matpari-grahoyamiti kātyāyanyā triśūlenevāṅkitamupajātaparicayairanugacchadbhiḥśramavaśāddūravinirgatābhiḥ svabhāvapāṭalatayā śuṣkābhirapi hariṇaśo-ṇitamiva kṣarantībhirjihvābhirāvedyamānakhedairvivṛtamukhatayā spaṣṭadṛṣṭa-dantāṃśūndaṃṣṭrāntarālalagnakesarisaṭāniva sṛkkabhāgānudvahadbhiḥ sthūlavarā-ṭakamālikāparigatakaṇṭhairmahāvarāhadaṃṣṭrāprahārajarjarairalpakāyairapi mahā-śaktitvādanupajātakesarairiva kesarikiśorakairmṛgavadhūvaidhavyadīkṣādāna-dakṣairanekavarṇaiḥ śvabhiratipramāṇābhiśca kesariṇāmabhayapradānayācanārthamā-gatābhiḥ siṃhībhiriva kauleyakakuṭumbinībhiranugamyamānaṃ kaiścidgṛ-hītacamaravālagajadantabhāraiḥ kaiścidacchidraparṇabaddhamadhupuṭaiḥ kaiścinmṛgapa-tibhiriva gajakumbhamuktāphalanikarasanāthapāṇibhiḥ kaiścidyātudhānairi-va gṛhītapiśitabhāraiḥ kaiścitpramathairiva kesarikṛttidhāribhiḥ kaiści-tkṣapaṇakairiva mayūrapicchavāhibhiḥ kaiścicchiśubhiriva kākapakṣadharaiḥkaiścitkṛṣṇacaritamiva darśayadbhiḥ samutkhātavidhṛtagajadantaiḥ kaiści-jjaladāgamadivasairiva jaladharacchāyāmalināmbarairanekavṛttāntaiḥ śa-baravṛndaiḥ parivṛtamaraṇyamiva sakhaḍgadhenukamabhinavajaladharamiva mayū-rapicchacitracāpadhāriṇaṃ bakarākṣasamiva gṛhītaikacakramaruṇānujamivo-ddhṛtānekamahānāgadaśanaṃ bhīṣmamiva śikhaṇḍiśatruṃ nidāghadivasamivasatatāvirbhūtamṛgatṛṣṇaṃ vidyādharamiva mānasavegaṃ parāśaramiva yo-janagandhānusāriṇaṃ ghaṭotkacamiva bhīmarūpadhāriṇamacalarājakanya-kākeśapāśamiva nīlakaṇṭhacandrakābharaṇaṃ hiraṇyākṣadānavamiva ma-hāvarāhadaṃṣṭrāvibhinnavakṣaḥsthalamatirāgiṇamiva kṛtabahubandīparigrahaṃ pi-śitāśanamiva raktalubdhakaṃ gītakalāvinyāsamiva niṣādānugatama-mbikātriśūlamiva mahiṣarudhirārdrakāyamabhinavayauvanamapi kṣapitabahu-vayasaṃ kṛtasārameyasaṃgrahamapi phalamūlāśanaṃ kṛṣṇamapyasudarśanaṃ sva-cchandapracāramapi durgaikaśaraṇaṃ kṣitibhṛtpādānuvartinamapi rājasevā-nabhijñamapatyamiva vindhyasyāṃśāvatāramiva kṛtāntasya sahodaramivapāpasya sāramiva kalikālasya bhīṣaṇamapi mahāsattvatayā gambhīra-mivopalakṣyamāṇamanabhibhavanīyākṛtiṃ mātaṅgakanāmānaṃ śabarasenāpa-timapaśyam | abhidhānaṃ tu paścāttasyāhamaśrauṣam |</p>
      <pb n="30"/>
      <pb n="31"/>
      <pb n="32"/>
      <p xml:id="p32_l2" n="32,2">āsīcca me manasi | aho mohaprāyameteṣāṃ jīvitaṃ sādhujanaviga-rhitaṃ ca caritam | tathā hi | puruṣapiśitopahāre dharmabuddhiḥ |āhāraḥ sādhujananindito madhumāṃsādiḥ | śramo mṛgayā | śāstraṃśivārutam | samupadeṣṭāraḥ sadasatāṃ kauśikāḥ | prajñā śakunijñānam |paricitāḥ śvānaḥ | rājyaṃ śūnyāsvaṭavīṣu | āpānakamutsavaḥ | mi-trāṇi krūrakarmasādhanāni dhanūṃṣi | sahāyā viṣadigdhamukhā bhujaṃgāiva sāyakāḥ | gītamutsādakāri mugdhamṛgāṇām | kalatrāṇi bandī-gṛhītāḥ parayoṣitaḥ | krūrātmabhiḥ śārdūlaiḥ saha saṃvāsaḥ | paśuru-dhireṇa devatārcanam | māṃsena balikarma | cauryeṇa jīvanam | bhūṣaṇānibhujaṃgamaṇayaḥ | vanagajamadairaṅgarāgaḥ | yasminneva kānane nivasantitadevotkhātamūlamaśeṣataḥ kurvate | iti cintayatyeva mayi sa śabara-senāpatiraṭavībhramaṇasamudbhavaṃ śramamapaninīṣurāgatya tasyaiva śālmalī-taroradhaśchāyāyāmavatāritakodaṇḍastvaritaparijanopanītapallavāsane sa-mupāviśat | anyatamastu śabarayuvā sasaṃbhramamavatīrya tasmātkarayu-galaparikṣobhitāmbhasaḥ saraso vaidūryadravānukāri pralayadivasakarakira-ṇopatāpādambaraikadeśamiva vilīnamindumaṇḍalādiva prasyanditaṃ druta-miva muktāphalanikaramatyacchatayā sparśānumeyaṃ himajaḍamaravindako-śarajaḥkaṣāyamambhaḥ kamalinīpattrapuṭena pratyayoddhṛtāśca dhautapaṅkani-rmalamṛṇālikāḥ samupāharat | āpītasalilaśca senāpatistā mṛṇāli-kāḥ śaśikalā iva saiṃhikeyaḥ krameṇādaśat | apagataśramaścotthāyaparipītāmbhasā sakalena tena śabarasainyenānugamyamānaḥ śanaiḥśanairabhi-mataṃ digantaramayāsīt |</p>
      <pb n="33"/>
      <p xml:id="p33_l1" n="33,1">ekatamastu jaracchabarastasmātpulindavṛndādanāsāditahariṇapiśitaḥpiśitāśana ivātivikṛtadarśanaḥ piśitārthī tasminneva tarutale muhūrta-miva vyalambata | antarite ca śabarasenāpatau sa jīrṇaśabaraḥ piba-nnivāsmākamāyūṃṣi rudhirabindupāṭalayā kapilabhrūlatāpariveṣabhīṣaṇa-yā dṛṣṭayā gaṇayanniva śukakulakulāyasthānāni śyena iva vihagā-miṣāsvādalālasaḥ suciramārurukṣustaṃ vanaspatimā mūlādapaśyat |utkrāntamiva tasminkṣaṇe tadālokanabhītānāṃ śukakulānāmasubhiḥ |kimiva hi duṣkaramakaruṇānām | yataḥ sa tamanekatālatuṅgamabhraṃkaṣaśā-khāśikharamapi sopānairivāyatnenaiva pādapamāruhya tānanupajātotpatana-śaktīnkāṃścidalpadivasajātāngarbhacchavipāṭalāñchālmalīkusumaśaṅkā-mupajanayataḥ kāṃścidudbhidyamānapakṣatayā nalinasaṃvartikānukāriṇaḥ kāṃ-ścidarkaphalasadṛśānkāṃścillohitāyamānacañcukoṭīnīṣadvighaṭitadalapuṭapā-ṭalamukhānāṃ kamalamukulānāṃ śriyamudvahataḥ kāṃścidanavarataśiraḥka-mpavyājena nivārayata iva pratīkārāsamarthānekaikatayā phalānīva tasyavanaspateḥ śākhāntarebhyaḥ koṭarebhyaśca śukaśāvakānagrahīt | apagatā-sūṃśca kṛtvā kṣitāvapātayat |</p>
      <p xml:id="p33_l17" n="33,17">tātastu taṃ mahāntamakāṇḍa eva prāṇaharamapratīkāramupaplavamupanata-mālokya dviguṇataropajātavepathurmaraṇabhayādudbhrāntataralatārakāṃ viṣā-daśūnyāmaśrujalaplutāṃ dṛśamitastato dikṣu vikṣipannucchuṣkatālurātma-pratīkārākṣamastrāsasrastasaṃdhiśithilena pakṣasaṃpuṭenācchādya māṃ tatkā-locitapratīkāraṃ manyamānaḥ snehaparavaśo madrakṣaṇākulaḥ kiṃkartavya-tāvimūḍhaḥ kroḍavibhāgena māmavaṣṭabhya tasthau | asāvapi pāpaḥ krameṇaśākhāntaraiḥ saṃcaramāṇaḥ koṭaradvāramāgatya jīrṇāsitabhujaṃgabhogabhī-ṣaṇaṃ prasārya vividhavanavarāhavasāvisragandhikaratalaṃ kodaṇḍaguṇāka-rṣaṇavraṇāṅkitaprakoṣṭhamantakadaṇḍānukāriṇaṃ vāmabāhumatinṛśaṃso muhu-rmuhurdattacañcuprahāramutkūjantamākṛṣya tātamapagatāsumakarot | māṃ tusvalpatvādbhayasaṃpiṇḍitāṅgatvātsāvaśeṣatvādāyuṣaḥ kathamapi pakṣasaṃpu-ṭāntaragataṃ nālakṣayat | uparataṃ ca tamavanitale śithilaśirodharama-dhomukhamamuñcat | ahamapi taccaraṇāntarāle praveśitaśirodharo nibhṛ-tamaṅkanilīnastenaiva sahāpatam | avaśiṣṭapuṇyatayā tu pavanavaśasaṃpu-ñjitasya mahataḥ śuṣkapattrarāśerupari patitamātmānamapaśyam | aṅgānime nāśīryanta | yāvaccāsau tasmāttaruśikharānnāvatarati tāvada-hamavaśīrṇaparṇasavarṇatvādasphuṭopalakṣyamāṇamūrtiḥ pitaramuparatamutsṛjyanṛśaṃsa iva prāṇaparityāgayogyepi kāle bālatayā kālāntarabhuvaḥsneharasasyānabhijño janmasahabhuvā bhayenaiva kevalamabhibhūyamānaḥ kiṃ-cidupajātābhyāṃ pakṣābhyāmīṣatkṛtāvaṣṭambho luṭhannitastataḥ kṛtānta-mukhakuharādiva vinirgatamātmānaṃ manyamāno nātidūravartinaḥ śaba-rasundarīkarṇapūraracanopayuktapallavasya saṃkarṣaṇapaṭanīlacchāyayopahasataiva gadādharadehacchavimacchaiḥ kālindījalacchedairiva viracitacchadasyavanakarimadasalilairivopasiktakisalayasya vindhyāṭavīkeśapāśaśriya-mudvahato divāpyandhakāritaśākhāntarasyāpraviṣṭasūryakiraṇamatigahanamapa-rasyeva piturutsaṅgamatimahatastamālaviṭapino mūladeśamaviśam |</p>
      <pb n="34"/>
      <p xml:id="p34_l20" n="34,20">avatīrya sa tena samayena kṣititalaviprakīrṇānsaṃhṛtya tāñchuka-śiśūnekalatāpāśasaṃyatānābadhya parṇapuṭetitvaritagamanaḥ senāpatiga-tenaiva vartmanā tāmeva diśamagacchat | māṃ tu labdhajīvitāśaṃ pratya-grapitṛmaraṇaśokaśuṣkahṛdayamatidūrapātādāyāsitaśarīraṃ saṃtrāsajātāsarvāṅgopatāpinī balavatī pipāsā paravaśamakarot | anayā cakālakalayā sudūramatikrāntaḥ sa pāpakṛditi parikalayya kiṃcidunna-mitakaṃdharo bhayacakitayā dṛśā diśovalokya tṛṇepi calati punaḥ pra-tinivṛtta iti tameva pade pade pāpakāriṇamutprekṣamāṇo niṣkramya tasmā-ttamālatarumūlātsalilasamīpamupasartuṃ prayatnamakaravam |</p>
      <pb n="35"/>
      <p xml:id="p35_l6" n="35,6">ajātapakṣatayā ca nātisthiracaraṇasaṃcārasya muhurmuhurmukhena patatomuhustiryaṅgipatantamātmānamekayā pakṣapālyā saṃdhārayataḥ kṣititalasaṃ-sarpaṇabhramāturasyānabhyāsavaśādekamapi dattvā padamanavaratamunmukhasyasthūlasthūlaṃ śvasato dhūlidhūsarasya saṃsarpato mama samabhūnmanasi | ati-kaṣṭāsvapyavasthāsu jīvitanirapekṣā na bhavanti khalu jagati sarvaprāṇināṃpravṛttayaḥ | nāsti jīvitādanyadabhimatataramiha jagati sarvajantūnā-m | evamuparatepi sugṛhītanāmni tāte yadahamavikalendriyaḥ punarevaprāṇimi | dhiṅmāmakaruṇamatiniṣṭhuramakṛtajñam | aho soḍhapitṛmaraṇaśoka-dāruṇaṃ yena mayā jīvyate | upakṛtamapi nāpekṣyate | khalaṃ hi khalu mehṛdayam | mayā hi lokāntaragatāyāmambāyāṃ niyamya śokavegamāprasavadivasātpariṇatavayasāpi satā taistairupāyairmatsaṃvardhanakleśamatimahā-ntamapi snehavaśādagaṇayatā yattātena paripālitastatsarvamekapade vismṛ-tam | atikṛpaṇāḥ khalvamī prāṇāḥ | yadupakāriṇamapi tātamadyāpikvāpi gacchantaṃ nānugacchanti | sarvathā na kaṃcinna khalīkaroti jīvi-tatṛṣṇā | yadīdṛgavasthamapi māmayamāyāsayati jalābhilāṣaḥ | manyecāgaṇitapitṛmaraṇaśokasya nirghṛṇataiva kevalamiyaṃ mama salilapāna-buddhiḥ | adyāpi dūra eva sarastīram | tathā hi | jaladevatānūpuraravā-nukāri dūredyāpi kalahaṃsavirutametat | asphuṭāni śrūyante sārasarasi-tāni | ayaṃ ca viprakarṣādāśāmukhavisarpaṇaviralaḥ saṃcarati nalinīkha-ṇḍaparimalaḥ | divasasya ceyamatikaṣṭā daśā vartate | tathā hi | ravira-mbaratalamadhyavartī sphurantamātapamanavaratamanaladhūlinikaramiva viki-rati karaiḥ | adhikāmupajanayati tṛṣāmātapasparśasaṃtaptapāṃsupaṭaladurgamābhūmiḥ | atiprabalapipāsāvasannāni gantumalpamapi me nālamaṅgakāni |aprabhurasmyātmanaḥ | sīdati me hṛdayam | andhakāratāmupayāti cakṣuḥ |api nāma khalo vidhiranicchatopi me maraṇamadyopapādayet |</p>
      <pb n="36"/>
      <p xml:id="p36_l8" n="36,8">ityevaṃ cintayatyeva mayi tasmātsaraso nātidūravartini tapovane jā-bālirnāma mahātapā muniḥ prativasati sma | tattanayaśca hārītanāmātāpasakumārakaḥ sanatkumāra iva sarvavidyāvadātacetāḥ savayobhi-raparaistapodhanakumārakairanugamyamānastenaiva pathā dvitīya iva bhagavānvi-bhāvasuratitejasvitayā durnirīkṣyamūrtirudyato divasakaramaṇḍalādivo-tkīrṇastaḍidbhiriva racitāvayavastaptakanakadraveṇeva bahirupaliptamūrtirā-piśaṅgāvadātayā dehaprabhayā sphurantyā sabālātapamiva divasaṃ sadā-vānalamiva vanamupadarśayanuttaptalohalohinīnāmanekatīrthābhiṣekapūtānā-maṃsasthalāvalambinīnāṃ jaṭānāṃ nikareṇopetaḥ stambhitaśikhākalāpaḥkhāṇḍavavanadidhakṣayā kṛtakapaṭabaṭuveṣa iva bhagavānpāvakastapovanadeva-tānūpurānukāriṇā dharmaśāsanakaṭakeneva sphāṭikenākṣavalayena dakṣiṇa-śravaṇāvalambinā virājamānaḥ sakalaviṣayopabhoganivṛttyarthamupapā-ditena lalāṭapaṭṭake trisatyeneva bhasmatripuṇḍrakeṇālaṃkṛto gaganagamano-nmukhabalākānukāriṇā svargamārgamiva darśayatā satatamudgrīveṇa sphaṭi-kamaṇikamaṇḍalunādhyāsitavāmakaratalaḥ skandhadeśāvalambinā kṛ-ṣṇājinena nīlapāṇḍubhāsā tapastṛṣṇānipītenāntarniṣpatatā dhūmapaṭalenevaparītamūrtirabhinavabisasūtranirmiteneva parilaghutayā pavanalolena nirmā-saviralapārśvakapañjaramiva gaṇayatā vāmāṃsāvalambinā yajñopavī-tenodbhāsamāno devatārcanārthamāgṛhītavanalatākusumaparipūrṇaparṇapuṭasa-nāthaśikhareṇāṣāḍhadaṇḍena vyāpṛtasavyetarapāṇirviṣāṇaśikharotkhātāmu-dvahatā snānamṛdamupajātaparicayena nīvāramuṣṭisaṃvardhitena kuśakusumala-tāyāsyamānaloladṛṣṭinā tapovanamṛgeṇānuyāto viṭapa iva komalava-lkalāvṛtaśarīro giririva samekhalo rāhurivāsakṛdāsvāditasomaḥpadmanikara iva divasakaramarīcipo nadītaṭataruriva satatajalakṣāla-navimalajaṭaḥ karikalabha iva vikacakumudadalaśakalasitadaśano drau-ṇiriva kṛpānugato nakṣatrarāśiriva citramṛgakṛttikāśleṣopaśobhito gha-rmakāladivasa iva kṣapitabahudoṣo jaladharasamaya iva praśamitarajaḥpra-saro varuṇa iva kṛtodavāso haririvāpanītanarakabhayaḥ pradoṣārambhaiva saṃdhyāpiṅgalatārakaḥ prabhātakāla iva bālātapakapilo ravirathaiva dṛḍhaniyamitākṣacakraḥ surājeva nigūḍhamantrasādhanakṣapitavigrahojalanidhiriva karālaśaṅkhamaṇḍalāvartagarto bhagīratha ivāsakṛddṛṣṭagaṅgā-vatāro madhukara ivāsakṛdanubhūtapuṣkaravanavāso vanacaropi kṛtamahā-layapraveśosaṃyatopi mokṣārthī sāmaprayogaparopi satatāvalambitadaṇḍaḥsuptopi prabuddhaḥ saṃnihitanetradvayopi parityaktavāmalocanastadeva kama-lasaraḥ sisnāsurupāgamat |</p>
      <pb n="37"/>
      <p xml:id="p37_l20" n="37,20">prāyeṇākāraṇamitrāṇyatikaruṇārdrāṇi ca sadā khalu bhavanti satāṃcetāṃsi | yataḥ sa māṃ tadavasthamālokya samupajātadayaḥ samīpavarti-namṛṣikumārakamanyatamamabravīt | ayaṃ kathamapi śukaśiśurasaṃjāta-pakṣapuṭa eva taruśikharādasmātparicyutaḥ | śyenamukhaparibhraṣṭena vānenabhavitavyam | tathā hi | atidavīyastayā prapātasyālpaśeṣajīvitoyamā-mīlitalocano muhurmuhurmukhena patati muhurmuhuratyulbaṇaṃ śvasiti muhu-rmuhuścañcupuṭaṃ vivṛṇoti | na śaknoti śirodharāṃ dhārayitum | tadehi yā-vadevāyamasubhirna viyujyate tāvadeva gṛhāṇemamavatāraya salilasamī-pam | ityabhidhāya tena māṃ sarastīramanāyayat | upasṛtya ca jalasamī-pamekadeśanihitadaṇḍakamaṇḍalurādāya svayaṃ māṃ muktaprayatnamuttānitamu-khamaṅgulyā katicitsalilabindūnapāyayat | ambhaḥkṣodakṛtasekaṃ ca sa-mupajātanavīnaprāṇamupataṭaprarūḍhasya nalinīpalāśasya jalaśiśirāyāṃ chā-yāyāṃ nidhāya samucitamakarotsnānavidhim | abhiṣekāvasāne cānekaprā-ṇāyāmapūto japanpavitrāṇyaghamarṣaṇāni pratyagrabhagnairunmukho raktāravindai-rnalinīpattrapuṭena bhagavate savitre dattvārghamudatiṣṭhat | āgṛhītadhautadhavala-valkalaśca sahajyotsna iva saṃdhyātapaḥ karatalanirdhūnanaviśadajaṭaḥ kamaṇḍa-lumāpūrya śucinā sarovāriṇā pratyagrasnānārdrajaṭena sakalena tena muniku-mārakakadambakenānugamyamāno māṃ gṛhītvā tapovanābhimukhaṃ śanairagacchat |</p>
      <pb n="38"/>
      <p xml:id="p38_l15" n="38,15">anatidūramiva gatvā diśi diśi sadāsaṃnihitakusumaphalaistā-latilakatamālahintālabakulabahulairelālatākulitanālikerīkalāpairlo-lalodhralavalīlavaṅgapallavairullasitacūtareṇupaṭalairalikulajhaṃkāramukharasa-hakārairunmadakokilakulakalāpakolāhalibhirutphullaketakīrajaḥpuñjapi-ñjaraiḥ pūgīlatādolādhirūḍhavanadevataistārakāvarṣamivādharmavināśapiśunaṃkusumanikaramanilacalitamanavaratamatidhavalamutsṛjadbhiḥ saṃsaktapādapaiḥkānanairupagūḍhamacakitapracalitakṛṣṇasāraśataśabalābhirutphullakamalinī-lohinībhirmārīcamāyāmṛgāvalūnarūḍhavīruddalābhirdāśarathicāpakoṭikṣata-kandagartaviṣamitatalābhirdaṇḍakāraṇyasthalībhirupaśobhitaprāntamāgṛhīta-samitkuśakusumamṛdbhiradhyayanamukharaśiṣyānugataiḥ sarvataḥ praviśadbhirmuni-bhiraśūnyopakaṇṭhamutkaṇṭhitaśikhaṇḍimaṇḍalaśrūyamāṇajalakalaśapūraṇa-dhvānamanavaratājyāhutiprītaiścitrabhānubhiḥ saśarīrameva munijanamamara-lokaṃ ninīṣubhiruddhūyamānadhūmalekhāchalenābadhyamānasvargamārgagamanasopā-nasetumivopalakṣyamāṇamāsannavartinībhistapodhanasaṃparkādivāpagatakālu-ṣyābhistaraṃgaparaṃparāsaṃkrāntaravibimbapaṅktibhistāpasadarśanāgatasaptarṣimā-lāvigāhyamānābhirivātivikacakumudavanamṛṣijanamupāsitumavatīrṇaṃ gra-hagaṇamiva niśāsūdvahantībhirdīrghikābhiḥ parivṛtamanilāvanamitaśikha-rābhiḥ praṇamyamānamiva vanalatābhiranavaratamuktakusumairabhyarcyamānamivapādapairābaddhapallavāñjalibhirupāsyamānamiva viṭapairuṭajājiraprakīrṇaśu-ṣyacchyāmākamupasaṃgṛhītāmalakalavalīkarkandhūkadalīlakucapanasacūtatā-laphalamadhyayanamukharabaṭujanamanavarataśravaṇagṛhītavaṣaṭkāravācālaśukaku-lamanekasārikodghuṣyamāṇasubrahmaṇyamaraṇyakukkuṭopabhujyamānavaiśvadevaba-lipiṇḍamāsannavāpīkalahaṃsapotabhujyamānanīvārabalimeṇījihvāpallavopa-lihyamānamunibālakamagnikāryārdhadagdhasimisimāyamānasamitkuśakusu-mamupalabhagnanālikerarasasnigdhaśilātalamacirakṣuṇṇavalkalarasapāṭalabhū-talaṃ raktacandanopaliptādityamaṇḍalakanihitakaravīrakusumamitastatovikṣiptabhasmalekhākṛtamunijanabhojanabhūmiparihāraṃ paricitaśākhāmṛgaka-rākṛṣṭiniṣkāsyamānapraveśyamānajaradandhatāpasamibhakalabhakārdhopabhukta-patitaiḥ sarasvatībhujalatāvigalitaiḥ śaṅkhavalayairiva mṛṇālaśakalaiḥ ka-lmāṣitamṛṣijanārthameṇakairviṣāṇaśikharotkhanyamānavividhakandamūlama-mbupūrṇapuṣkarapuṭairvanakaribhirāpūryamāṇaviṭapālavālakamṛṣikumārakākṛ-ṣyamāṇavanavarāhadaṃṣṭrāntarālalagnaśālūkamupajātaparicayaiḥ kalāpibhiḥpakṣapuṭapavanasaṃdhukṣyamāṇamunihomahutāśanamārabdhāmṛtacarucārugandhamardha-pakkapuroḍāśapuṇyaparimalāmoditamavicchinnājyadhārāhutihutabhugjhaṃkāra-mukharitamupacaryamāṇātithivargaṃ pūjyamānapitṛdaivatamarcyamānahariharapi-tāmahamuddiśyamānaśrāddhakalpaṃ vyākhyāyamānayajñavidyamālocyamānadharma-śāstraṃ vācyamānavividhapustakaṃ vicāryamāṇasakalaśāstrārthamārabhya-māṇaparṇaśālamupalipyamānājiramupamṛjyamānoṭajābhyantaramābadhyamāna-dhyānaṃ sādhyamānamantramabhyasyamānayogamupahriyamāṇavanadevatābaliṃ ni-rvartyamānamauñjamekhalaṃ kṣālyamānavalkalamupasaṃgṛhyamāṇasamidhamupasaṃ-skriyamāṇakṛṣṇājinaṃ gṛhyamāṇagavedhukaṃ śoṣyamāṇapuṣkarabījaṃ gra-thyamānākṣamālaṃ nyasyamānavetradaṇḍaṃ saṃskriyamāṇaparivrājakamāpūrya-māṇakamaṇḍalumadṛṣṭapūrvaṃ kalikālasyāparicitamanṛtasyāśrutapūrvamanaṅga-syābjayonimiva tribhuvanavanditamasurārimiva prakaṭitavarāhanarasiṃha-rūpaṃ sāṅkhyamiva kapilādhiṣṭhitaṃ madhuropavanamiva balāvalīḍhadarpi-tadhenukamudayanamivānanditavatsakulaṃ kiṃpuruṣādhirājyamiva munija-nagṛhītajalakalaśābhiṣicyamānadrumaṃ nidāghasamayāvasānamiva pratyā-sannajalaprapātaṃ jaladharasamayamiva vanagahanamadhyasukhasuptahariṃ hanuma-ntamiva śilāśakalaprahārasaṃcūrṇitākṣāsthisaṃcayaṃ khāṇḍavavināśodya-tārjunamiva prārabdhāgnikāryaṃ surabhivilepanadharamapi satatāvirbhūtahavya-dhūmagandhaṃ mātaṅgakulādhyāsitamapi pavitramullasitadhūmaketuśatamapipraśāntopadravaṃ paripūrṇadvijapatimaṇḍalasanāthamapi sadāsaṃnihitataruga-hanāndhakāramatiramaṇīyamaparamiva brahmalokamāśramamapaśyam |</p>
      <pb n="39"/>
      <pb n="40"/>
      <p xml:id="p40_l22" n="40,22">yatra ca malinatā havirdhūmeṣu na cariteṣu mukharāgaḥ śukeṣu na kopeṣutīkṣṇatā kuśāgreṣu na svabhāveṣu cañcalatā kadalīdaleṣu na manaḥsucakṣūrāgaḥ kokileṣu na parakalatreṣu kaṇṭhagrahaḥ kamaṇḍaluṣu na surateṣumekhalābandho vrateṣu nerṣyākalaheṣu stanasparśo homadhenuṣu na kāmi-nīṣu pakṣapātaḥ kṛkavākuṣu na vidyāvivādeṣu bhrāntiranalapradakṣiṇāsuna śāstrārtheṣu vasusaṃkīrtanaṃ divyakathāsu na tṛṣṇāsu gaṇanā rudrākṣa-valayeṣu na śarīreṣu munibālanāśaḥ kratudīkṣayā na mṛtyunā rāmā-nurāgo rāmāyaṇena na yauvanena mukhabhaṅgavikāro jarayā na dhanābhi-mānena | yatra ca mahābhārate śakunivadhaḥ purāṇe vāyupralapitaṃ vayaḥpa-riṇāme dvijapatanamupavanacandaneṣu jāḍyamagnīnāṃ bhūtimattvameṇakānāṃgītaśravaṇavyasanaṃ śikhaṇḍināṃ nṛtyapakṣapāto bhujaṃgānāṃ bhogaḥ kapīnāṃśrīphalābhilāṣo mūlānāmadhogatiḥ |</p>
      <pb n="41"/>
      <p xml:id="p41_l11" n="41,11">tasya caivaṃvidhasya madhyabhāgamaṇḍalamalaṃkurvāṇasyālaktakālohita-pallavasya munijanālambitakṛṣṇājinajalakarakasanāthaśākhasya tāpasa-kumārikābhirmūlabhāgadattapītapiṣṭapañcāṅgulasya hariṇaśiśubhirāpīya-mānālavālakasalilasya munikumārakābaddhakuśacīradāmno haritagoma-yopalepanaviviktatalasya tatkṣaṇakṛtakusumopahāraramaṇīyasya nātima-hataḥ parimaṇḍalatayā vistīrṇāvakāśasya raktāśokataroradhaśchā-yāyāmupaviṣṭamatyugratapobhirbhuvanamiva sāgaraiḥ kanakagirimiva kulapa-rvataiḥ kratumiva vaitānavahnibhiḥ kalpāntadivasamiva ravibhiḥ kālamivakalpaiḥ samantānmaharṣibhiḥ parivṛtamugraśāpabhiyeva kampitadehayā pra-ṇayinyeva vihitakeśagrahayā kruddhayeva kṛtabhrūbhaṅgayā mattayevākulita-gamanayā prasādhitayeva prakaṭitatilakayā jarayā gṛhītavratayeva bhasma-dhavalayā dhavalīkṛtavigrahamāyāminībhiḥ palitapāṇḍurābhistapasāvijitya munijanamakhilaṃ dharmapatākābhirivocchritābhiramaralokamāroḍhuṃpuṇyarajjubhirivopasaṃgṛhītābhiratidūrapravṛddhasya puṇyataroḥ kusumamañja-rībhirivodgatābhirjaṭābhirupaśobhamānamuparacitabhasmatripuṇḍrakeṇa tirya-kpravṛttatripathagāsrotastrayeṇeva himagiriśilātalena lalāṭaphalakeno-petamadhomukhacandrakalākārābhyāmavalambitavaliśithilābhyāṃ bhrūla-tābhyāmavaṣṭabhyamānadṛṣṭimanavaratamantrākṣarābhyāsavivṛtādharapuṭatayā ni-patadbhiratiśucibhiḥ satyaprarohairiva svacchendriyavṛttibhiriva karuṇā-rasapravāhairiva daśanamayūkhairdhavalitapurobhāgamudvamadamalagaṅgāpravāhamivajahnumaviratasomodgārasugandhiniśvāsāvakṛṣṭairmūrtimadbhiriva śāpākṣaraiḥsadā mukhabhāgasaṃnihitaiḥ parisphuradbhiralibhiravirahitamatikṛśatayānimnataragaṇḍagartamunnatatarahanughoṇamākarālatārakamavaśīryamāṇaviralana-yanapakṣmamālamudgatadīrgharomaruddhaśravaṇavivaramānābhilambakūrcakalāpamā-nanamādadhānamaticapalānāmindriyāśvānāmantaḥ saṃyamanarajjubhirivātatā-bhiḥ kaṇṭhanāḍībhirnirantarasaṃbaddhakaṃdharaṃ samunnataviralāsthipañjaramaṃsāva-lambidhavalayajñopavītamanilavaśajanitatanutaraṃgabhaṅgamutplavamānamṛṇāla-miva mandākinīpravāhamakaluṣamaṅgamudvahantamamalasphaṭikaśakalaghaṭita-makṣavalayamujjvalasthūlamuktāphalagrathitaṃ sarasvatīhāramiva caladaṅgu-livivaragatamāvartayantamanavaratabhramitatārakācakramaparamiva dhruvamu-nnamatā śirājālakena jaratkalpatarumiva pariṇatalatāsaṃcayena ni-rantaranicitamamalena candrāṃśubhirivāmṛtaphenairiva guṇasaṃtānatantubhirivanirmitena mānasasarojalakṣālitaśucinā dukūlavalkalena dvitīyenevajarājālakena saṃchāditamāsannavartinā mandākinīsalilapūrṇena trida-ṇḍopaviṣṭena sphaṭikakamaṇḍalunā vikacapuṇḍarīkarāśimiva rājahaṃse-nopaśobhamānaṃ sthairyeṇācalānāṃ gāmbhīryeṇa sāgarāṇāṃ tejasā savituḥpraśamena tuṣāraraśmernirmalatayāmbaratalasya saṃvibhāgamiva kurvāṇaṃ vaina-teyamiva svaprabhāvopāttadvijādhipatyaṃ kamalāsanamivāśramaguruṃ jaracca-ndanatarumiva bhujaṃganirmokadhavalajaṭākulaṃ praśastavāraṇamiva pralamba-karṇavālaṃ bṛhaspatimivājanmasaṃvardhitakacaṃ divasamivodyadarkabimbabhā-svaramukhaṃ śaratkālamiva kṣīṇavarṣa śantanumiva priyasatyavratamambi-kākaratalamiva rudrākṣavalayagrahaṇanipuṇaṃ śiśirasamayasūryamiva kṛto-ttarāsaṃgaṃ vaḍavānalamiva satatapayobhakṣaṃ śūnyanagaramiva dīnānāthavi-pannaśaraṇaṃ paśupatimiva bhasmapāṇḍuromāśliṣṭaśarīraṃ bhagavantaṃ jābā-limapaśyam |</p>
      <pb n="42"/>
      <pb n="43"/>
      <p xml:id="p43_l10" n="43,10">avalokya cāhamacintayam | aho prabhāvastapasām | iyamasyaśāntāpi mūrtiruttaptakanakāvadātā parisphurantī saudāminīva cakṣuṣaḥpratihanti tejāṃsi | satatamudāsīnāpi mahāprabhāvatayā bhayamivopa-janayati prathamopagatasya | śuṣkanalakāśakusumanipatitānalacaṭulavṛttinityamasahiṣṇu tapasvināṃ tanutapasāmapi tejaḥ prakṛtyā bhavati |kimuta sakalabhuvanatalavanditacaraṇānāmanavaratatapaḥkṣapitamalānāṃ ka-ratalāmalakaphalavadakhilaṃ jagadālokayatāṃ divyena cakṣuṣā bhagavatā-mevaṃvidhānāmaghakṣayakāriṇām | puṇyāni hi nāmagrahaṇānyapi mahāmunī-nām | kiṃ punardarśanāni | dhanyamidamāśramapadamayamadhipatiryatra | atha-vā bhuvanatalameva dhanyamakhilamanenādhiṣṭhitamavanitalakamalayoninā |puṇyabhājaḥ khalvamī munayaḥ yadaharniśamenamaparamiva nalināsanamapa-gatānyavyāpārā mukhāvalokananiścaladṛṣṭayaḥ puṇyāḥ kathāḥ śṛṇvantaḥsamupāsate | sarasvatyapi dhanyā yāsya tu satatamatiprasanne karuṇā-jalanisyandinyagādhagāmbhīrye ruciradvijaparivārā mukhakamalasaṃparka-manubhavantī nivasati haṃsīva mānase | caturmukhamukhakamalavāsibhiścatu-rvedaiḥ sucirādiva dvitīyamidamaparamucitamāsāditaṃ sthānam | enamā-sādya śaratkālamiva kalikālajaladasamayakaluṣitāḥ prasādamupagatāḥpunarapi jagati sarita iva sarvavidyāḥ | niyatamiha sarvātmanā kṛtā-vasthitinā bhagavatā paribhūtakalikālavilasitena dharmeṇa na smaryatekṛtayugasya | dharaṇitalamanenādhiṣṭhitamālokya na vahati nūnamidānīṃsaptarṣimaṇḍalanivāsābhimānamambaratalam | aho mahāsattveyaṃ jarāyāsya pralayaraviraśminikaradurnirīkṣye rajanikarakiraṇapāṇḍuraśiro-ruhe jaṭābhāre phenapuñjadhavalā gaṅgeva paśupateḥ kṣīrāhutiriva śikhā-kalāpe vibhāvasornipatantī na bhītā | bahalājyadhūmapaṭalamalinī-kṛtāśramasya bhagavataḥ prabhāvādbhītamiva ravikiraṇajālamapi dūrataḥpariharati tapovanam | ete ca pavanalolapuñjīkṛtaśikhākalāpā raci-tāñjalaya ivātra mantrapūtāni havīṃṣi pratigṛhṇantyetatprītyāśuśukṣaṇa-yaḥ | taralitadukūlavalkaloyaṃ cāśramalatākusumasurabhiparimalo manda-saṃcārī saśaṅka ivāsya samīpamupasarpati gandhavāhaḥ | prāyo mahābhū-tānāmapi durabhibhavāni bhavanti tejāṃsi | sarvatejasvināmayaṃ cāgra-ṇīḥ | dvisūryamivābhāti jagadanenādhiṣṭhitaṃ mahātmanā | niṣkampevakṣitiretadavaṣṭambhāt | eṣa pravāhaḥ karuṇārasasya saṃtaraṇasetuḥ saṃ-sārasindhorādhāraḥ kṣamāmbhasāṃ paraśustṛṣṇālatāgahanasya sāgaraḥ saṃ-toṣāmṛtasyopadeṣṭā siddhimārgasyāstagirirasadgrahasya mūlamupaśamataro-rnābhiḥ prajñācakrasya sthitivaṃśo dharmadhvajasya tīrthaṃ sarvavidyāvatārāṇāṃvaḍavānalo lobhārṇavasya nikaṣopalaḥ śāstraratnānāṃ dāvānalo rāgapa-llavasya mahāmantraḥ krodhabhujaṃgasya divasakaro mohāndhakārasyārgalā-bandho narakadvārāṇāṃ kulabhavanamācārāṇāmāyatanaṃ maṅgalānāmabhūmi-rmadavikārāṇāṃ darśakaḥ satpathānāmutpattiḥ sādhutāyā nemirutsāha-cakrasyāśrayaḥ sattvasya pratipakṣaḥ kalikālasya kośastapasaḥ sakhāsatyasya kṣetramārjavasya prabhavaḥ puṇyasaṃcayasyādattāvakāśo matsara-syārātirvipatterasthānaṃ paribhūterananukūlobhimānasyāsaṃmato dainyasyā-nāyatto roṣasyāvaśo viṣayāṇāmanabhimukhaḥ sukhānām | asya bhaga-vataḥ prasādādevopaśāntavairamapagatamatsaraṃ tapovanam | aho prabhāvomahātmanām | atra hi śāśvatikamapahāya virodhamupaśāntātmānasti-ryañcopi tapovanavasatisukhamanubhavanti | tathā hi | eṣa vikacotpa-lavanaracanānukāriṇamutpataccārucandrakaśataṃ hariṇalocanadyutiśabalama-bhinavaśādvalamiva viśati śikhinaḥ kalāpamātapāhato niḥśaṅkamahiḥ |ayamutsṛjya mātaramajātakesaraiḥ kesariśiśubhiḥ sahopajātaparicayaḥprakṣaratkṣīradhāramāpibati kuraṅgaśāvakaḥ siṃhīstanam | eṣa mṛṇāla-kalāpāśaṅkibhiḥ śaśikaradhavalaṃ saṭābhāramāmīlitalocano bahu ma-nyate dviradakalabhairākṛṣyamāṇaṃ mṛgapatiḥ | idamiha kapikulamapagata-cāpalamupanayati munikumārakebhyaḥ snātebhyaḥ phalāni | ete ca na ni-vārayanti madāndhā api gaṇḍasthalībhāñji madajalapānaniścalāni ma-dhukarakulāni jātadayāḥ karṇatālaiḥ kariṇaḥ | kiṃ bahunā | tāpasāgniho-tradhūmalekhābhirutsarpantībhiraniśamupapāditakṛṣṇājinottarāsaṅgaśobhāḥphalamūlabhṛto valkalino niścetanāstaravopi saniyamā iva lakṣyanteasya bhagavataḥ | kiṃ punaḥ sacetanāḥ prāṇinaḥ |</p>
      <pb n="44"/>
      <pb n="45"/>
      <p xml:id="p45_l22" n="45,22">evaṃ cintayantameva māṃ tasyāmevāśokataroradhaśchāyāyāmekadeśesthāpayitvā hārītaḥ pādāvupagṛhya kṛtābhivādanaḥ pituranatisamīpa-vartini kuśāsane samupāviśat | ālokya tu māṃ te sarva eva muna-yaḥ kutoyamāsāditaḥ śukaśiśuriti tamāsīnamapṛcchan | asau tutānabravīt | ayaṃ mayā snātumito gatena kamalinīsarastīratarunīḍa-patitaḥ śukaśiśurātapajanitaklāntiruttaptapāṃsupaṭalamadhyagato dūranipa-tanavihvalatanuralpāvaśeṣāyurāsāditaḥ | tapasvidurārohatayā ca tasyavanaspaterna śakyate svanīḍamāropayitumiti jātadayenānītaḥ | tadyā-vadayamaprarūḍhapakṣatirakṣamontarīkṣamutpatituṃ tāvadatraiva kasmiṃścidāśrama-tarukoṭare munikumārakairasmābhiścopanītena nīvārakaṇanikareṇa phala-rasena ca saṃvardhyamāno dhārayatu jīvitam | anāthaparipālanaṃ hidharmosmadvidhānām | udbhinnapakṣatistu gaganatalasaṃcaraṇasamartho yāsyatiyatrāsmai rociṣyate | ihaiva vopajātaparicayaḥ sthāsyati | ityevamādi-kamasmatsaṃbaddhamālāpamākarṇya kiṃcidupajātakutūhalo bhagavāñjābāli-rīṣadāvalitakaṃdharaḥ puṇyajalaiḥ prakṣālayanniva māmatipraśāntayā dṛṣṭyādṛṣṭvā suciramupajātapratyabhijñāna iva punaḥ punarvilokya svasyaivāvi-nayasya phalamanenānubhūyata ityavocat | sa hi bhagavānkālatrayadarśītapaḥprabhāvāddivyena cakṣuṣā sarvameva karatalagatamiva jagadavalokayati |vetti janmāntarāṇyatītāni | kathayatyāgāminamapyartham | īkṣaṇago-caragatānāṃ ca prāṇināmāyuṣaḥ pramāṇamāvedayati | yataḥ sarvaiva tāpasa-pariṣacchrutvā viditatatprabhāvā kīdṛśonenāvinayaḥ kṛtaḥ kimarthaṃ vākṛtaḥ kva vā kṛto janmāntare vā koyamāsīditi kautūhalinyabhavat |upanāthitavatī ca taṃ bhagavantam | āvedaya prasīda bhagavankīdṛśasyā-vinayasya phalamanenānubhūyate | kaścāyamāsījjanmāntare | vihagajātaukathamasya saṃbhavaḥ | kimabhidhāno vāyam | apanayatu naḥ kutūhalam |āścaryāṇāṃ hi sarveṣāṃ bhagavānprabhavaḥ |</p>
      <pb n="46"/>
      <pb n="47"/>
      <p xml:id="p47_l2" n="47,2">ityevamupayācyamānastu tapodhanapariṣadā sa mahāmuniḥ pratyavadat |atimahadidamāścaryamākhyātavyam | alpaśeṣamahaḥ | pratyāsīdati ca naḥsnānasamayaḥ | bhavatāmapyatikrāmati devārcanavidhivelā | taduttiṣṭhantubhavantaḥ sarva eva tāvadācarantu yathocitaṃ divasavyāpāram | aparā-hnasamaye bhavatāṃ punaḥ kṛtamūlaphalāśanānāṃ viśrabdhopaviṣṭānāmāditaḥprabhṛti sarvamāvedayiṣyāmi | yoyam | yaccānena kṛtamaparasmiñjanma-ni | iha loke yathāsya saṃbhūtiḥ | ayaṃ ca tāvadapagataklamaḥ kriyatā-māhāreṇa | niyatamayamapyātmano janmāntarodantaṃ svapnopalabdhamivamayi kathayati sarvamaśeṣataḥ smariṣyati | ityabhidadhadevotthāya sahamunibhiḥ snānādikamucitaṃ divasavyāpāramakarot |</p>
      <p xml:id="p47_l12" n="47,12">anena ca samayena pariṇato divasaḥ | snānotthitena munijanenārgha-vidhimupapādayatā yaḥ kṣititale dattastamambaratalagataḥ sākṣādiva rakta-candanāṅgarāgaṃ ravirudavahat | ūrdhvamukhairarkabimbavinihitadṛṣṭibhi-ruṣmapaistapodhanairiva paripīyamānatejaḥprasaro viralātapo divasastanimā-namabhajat | udyatsaptarṣisārthasparśaparijihīrṣayeva saṃhatapādaḥ pārāvata-caraṇapāṭalarāgo ravirambaratalādalambata | ālohitāṃśujālaṃ jala-śayanagatasya madhubhido vigalanmadhudhāramiva nābhinalinaṃ pratimāga-tamaparārṇave sūryamaṇḍalamalakṣyata | vihāya dharaṇitalamunmucya kama-linīvanāni śakunaya iva divasāvasāne tapovanataruśikhareṣu parvatā-greṣu ca ravikiraṇāḥ sthitimakurvata | ālagnaraktātapacchedā munibhi-rālambitālohitavalkalā ivāśramataravaḥ kṣaṇamaśobhanta | astamupagateca bhagavati sahasradīdhitāvaparārṇavatalādullasantī vidrumalateva pāṭalāsaṃdhyā samadṛśyata | yasyāmābadhyamānadhyānamekadeśaduhyamānahomadhenu-dugdhadhārādhvanitadhanyatarātimanoharamagnihotravedīvikīryamāṇaharitkuśa-mṛṣikumārikābhiritastatovikṣipyamāṇadigdevatābalisikthamāśramapada-mabhavat | kvāpi vihṛtya divasāvasāne lohitatārakā tapovanadhenurivakapilā parivartamānā saṃdhyā munibhiradṛśyata | aciraproṣite savitariśokavidhurā kamalamukulakamaṇḍaludhāriṇī haṃsasitadukūlaparidhānāmṛṇāladhavalayajñopavītā madhukaramaṇḍalākṣavalayamudvahantī kamalinīdinapatisamāgamavratamivācarat | aparasāgarāmbhasi patite dinakarepatanavegotthitamambhaḥsīkaranikaramiva tārāgaṇamambaramadhārayat | a-cirācca siddhakanyakāvikṣiptasaṃdhyārcanakusumaśabalamiva tārakitaṃ vi-yadarājata | kṣaṇena conmukhena munijanenordhvaviprakīrṇaiḥ praṇāmāñja-lisalilaiḥ kṣālyamāna ivāgaladakhilaḥ saṃdhyārāgaḥ |</p>
      <pb n="48"/>
      <p xml:id="p48_l13" n="48,13">kṣayamupāgatāyāṃ saṃdhyāyāṃ tadvināśaduḥkhitā kṛṣṇājinamiva vibhā-varī timirodgamamabhinavamavahat | apahāya munijanahṛdayāni sarvama-nyadandhakāratāṃ timiramanayat | krameṇa ca ravirastamupāgata ityuda-ntamupalabhya jātavairāgyo dhautadukūlavalkaladhavalāmbaraḥ satārāntaḥ-puraḥ paryantasthitatanutimiratamālavanalekhaṃ saptarṣimaṇḍalādhyuṣitamarundha-tīsaṃcaraṇapavitramupahitāṣāḍhamālakṣyamāṇamūlamekāntasthitacārutāraka-mṛgamamaralokāśramamiva gaganatalamamṛtadīdhitiradhyatiṣṭhat | candrā-bharaṇabhṛtastārakākapālaśakalālaṃkṛtādambaratalāttryambakottamāṅgādivagaṅgā sāgarānāpūrayantī haṃsadhavalā dharaṇyāmapatajjyotsnā | himaka-rasarasi vikacapuṇḍarīkasite candrikājalapānalobhādavatīrṇo niśca-lamūrtiramṛtapaṅkalagna ivādṛśyata hariṇaḥ | timirajaladharasamayāpaga-mānantaramabhinavasitasindhuvārakusumapāṇḍurairarṇavāgatairagāhyanta haṃsairi-va kumudasarāṃsi candrapādaiḥ | vigalitasakalodayarāgaṃ rajanikarabi-mbamambarāpagāvagāhadhautasindūramairāvatakumbhasthalamiva tatkṣaṇamalakṣya-ta | śanaiḥ śanaiśca dūrodite bhagavati himatatisruti sudhādhūlipaṭale-neva dhavalīkṛte candrātapena jagatyavaśyāyajalabindupatanamandagatiṣuvighaṭamānakumudavanakaṣāyaparimaleṣu samupoḍhanidrābharālasatārakairanyo-nyagrathitapakṣmapuṭairārabdharomanthamantharamukhaiḥ sukhāsīnairāśramamṛgairabhi-nanditāgamaneṣu pravahatsu niśāmukhasamīreṣvardhayāmamātrāvakhaṇḍitāyāṃvibhāvaryāṃ hārītaḥ kṛtāhāraṃ māmādāya sarvaistaiḥ saha munibhirupasṛtyacandrātapodbhāsini tapovanaikadeśe vetrāsanopaviṣṭamanatidūravartinā jā-lapādanāmnā śiṣyeṇa darbhapavitradhavitrapāṇinā mandamupavījyamānaṃpitaramavocat | he tāta sakaleyamāścaryaśravaṇakutūhalākalitahṛdayāsamupasthitā tāpasapariṣadābaddha maṇḍalā pratīkṣate | vyapanītaśramaśca kṛ-toyaṃ patatripotaḥ | tadāvedyatāṃ yadanena kṛtamaparasmiñjanmani koyama-bhūdbhaviṣyati ca | ityevamuktastu sa mahāmuniragrataḥsthitaṃ māmavalo-kya tāṃśca sarvānekāgrāñchravaṇaparānmunīnbuddhvā śanaiḥ śanairabravīt | śrū-yatāṃ yadi kutūhalam |</p>
      <pb n="49"/>
      <pb n="50"/>
      <p xml:id="p50_l1" n="50,1">asti sakalatribhuvanalalāmabhūtā prasavabhūmiriva kṛtayugasyā-tmanivāsocitā bhagavatā mahākālābhidhānena bhuvanatrayasargasthitisaṃhā-rakāriṇā pramathanāthenāpareva pṛthivī samutpāditā dvitīyapṛthivīśa-ṅkayā ca jalanidhineva rasātalagambhīreṇa jalaparikhāvalayena parivṛtāpaśupatinivāsaprītyā gaganaparisarollekhiśikharamālena kailāsagiri-ṇeva sudhāsitena prākāramaṇḍalena parigatā prakaṭaśaṅkhaśuktimuktā-pravālamarakatamaṇirāśibhiścāmīkaracūrṇavālukānikaranicitairāyāmi-bhiragastyaparipītasalilaiḥ sāgarairiva mahāvipaṇipathairupaśobhitā su-rāsurasiddhagandharvavidyādharoragādhyāsitābhiścitraśālābhiraviratotsava-pramadāvalokanakutūhalādambaratalāvatīrṇābhirdivyavimānapaṅktibhirivālaṃ-kṛtā mathanoddhatadugdhadhavalitamandaradyutibhiḥ kanakamayāmalakalaśa-śikharairaniladolāyitasitadhvajairuparipatadabhragaṅgairiva tuṣāragiriśikha-rairamaramandirairvirājitaśṛṅgāṭakā sudhāvedikopaśobhitodapānairana-varatacalitajalaghaṭīyantrasicyamānaharitopavanāndhakāraiḥ ketakīdhūlidhū-sarairupaśalyakairupaśobhitā madamukharamadhukarapaṭalāndhakāritaniṣku-ṭā sphuradupavanalatākusumaparimalasurabhisamīraṇā raṇitasaubhāgya-ghaṇṭairālohitāṃśukapatākairābaddharaktacāmarairvidrumamayaiḥ pratibhavanamucchri-tairmakarāṅkairmadanayaṣṭiketubhiḥ prakāśitamakaradhvajapūjā satatapravṛ-ttādhyayanadhvanidhautakalmaṣā stimitamurajaravagambhīragarjiteṣu salila-sīkarāsārastabakaracitadurdineṣu paryastaravikiraṇaracitasuracāpacāru-ṣu dhārāgṛheṣu mattamayūrairmaṇḍalīkṛtaśikhaṇḍaistāṇḍavavyasanibhirābadhya-mānakekākolāhalā vikacakuvalayakāntairutphullakamaladhavalodaraira-nimiṣadarśanaramaṇīyairākhaṇḍalalocanairiva sahasrasaṃkhyairudbhāsitā sa-robhiraviralakadalīvanakalitābhiramṛtaphenapuñjapāṇḍurābhirdiśi diśidantavalabhikābhirdhavalīkṛtā yauvanamadamattamālavīkucakalaśalulita-salilayā bhagavato mahākālasya śirasi surasaritamālokya samupa-jāterṣyayeva satatasamābaddhataraṃgabhrukuṭilekhayā khamiva kṣālayantyā si-prayā parikṣiptā sakalabhuvanakhyātayaśasā harajaṭācandreṇeva koṭisā-reṇa mainākenevāviditapakṣapātena mandākinīpravāheṇeva prakaṭitakanaka-padmarāśinā smṛtiśāstreṇeva sabhāvasathakūpaprapārāmasurasadanasetuyantra-pravartakena mandareṇevoddhṛtasamastasāgararatnasāreṇa saṃgṛhītagāruḍenāpibhujaṃgabhīruṇā khalopajīvināpi praṇayijanopajīvyamānavibhavena vīre-ṇāpi vinayavatā priyaṃvadenāpi satyavādinābhirūpeṇāpi svadārasaṃ-tuṣṭenātithijanābhyāgamārthināpi paraprārthanānabhijñena kāmārthapareṇāpi dha-rmapradhānena mahāsattvenāpi paralokabhīruṇā sakalavijñānaviśeṣavidāvadānyena dakṣeṇa smitapūrvābhibhāṣiṇā parihāsapeśalenojjvalaveṣeṇaśikṣitāśeṣadeśabhāṣeṇa vakroktinipuṇenākhyāyikākhyānaparicayacatu-reṇa sarvalipijñena mahābhāratapurāṇarāmāyaṇānurāgiṇā bṛhatkathāku-śalena dyūtādikalākalāpapārageṇa śrutarāgiṇā subhāṣitavyasaninā pra-śāntena surabhimāsamāruteneva satatadakṣiṇena himagirikānanenevāntaḥ-saralena lakṣmaṇeneva rāmārādhananipuṇena śatrughnenevāviṣkṛtabharatapari-cayena divaseneva mitrānuvartinā bauddheneva sarvāstivādaśūreṇa sāṃ-khyāgameneva pradhānapuruṣopetena jinadharmeṇeva jīvānukampinā vilā-sijanenādhiṣṭhitā saśaileva prāsādaiḥ saśākhānagareva mahābhavanaiḥsakalpavṛkṣeva satpuruṣairdarśitaviśvarūpeva citrabhittibhiḥ saṃdhyeva padmarā-gānurāgiṇyamarādhipamūrtiriva makhaśatānaladhūmapūtā paśupatilāsyakrī-ḍeva sudhādhavalāṭṭhahāsā vṛddheva jātarūpakṣayā garuḍamūrtirivācyutasthi-tiramaṇīyā prabhātaveleva prabuddhasarvalokā śabaravasatirivāvalambita-cāmaranāgadantadhavalagṛhā śeṣatanuriva sadāsannavasudhādharā jaladhi-mathanaveleva mahāghoṣapūritadigantarā prastutābhiṣekabhūmiriva saṃnihi-takanakaghaṭasahasrā gaurīva mahāsiṃhāsanocitamūrtiraditiriva devaku-lasahasrasevyā mahāvarāhalīleva darśitahiraṇyākṣapātā kadrūrivānandi-tabhujaṃgalokā harivaṃśakathevānekabālakrīḍāramaṇīyā prakaṭāṅganopa-bhogāpyakhaṇḍitacaritrā raktavarṇāpi sudhādhavalāvalambitamuktākalā-pāpi vihārabhūṣaṇā bahuprakṛtirapi sthirā vijitāmaralokadyutirava-ntīṣūjjayinī nāma nagarī |</p>
      <pb n="51"/>
      <pb n="52"/>
      <p xml:id="p52_l11" n="52,11">yasyāmuttuṅgasaudhotsaṅgasaṃgītasaṅginīnāmaṅganānāmatimadhureṇa gīta-raveṇākṛṣyamāṇādhomukhaturaṃgaḥ puraḥparyastarathapatākāpaṭaḥ kṛtamahā-kālapraṇāma iva pratidivasamālakṣyate gacchanbhagavāndivasakaraḥ | ya-syāṃ ca saṃdhyārāgāruṇā iva sindūramaṇikuṭṭimeṣu prārabdhakamalinīpa-rimalanā iva marakatavedikāsu gaganatalaprasṛtā iva vaidūryamaṇibhū-miṣu timirapaṭalavighaṭanodyatā iva kṛṣṇāgurudhūmamaṇḍaleṣvabhibhūtatā-rakāpaṅktaya iva muktāprālambeṣu vikacakamalacumbina iva nitambinī-mukheṣu prabhātacandrikāmadhyapatitā iva sphaṭikabhittiprabhāsu gagana-sindhutaraṃgālambina iva sitapatākāṃśukeṣu pallavitā iva sūryakānto-paleṣu rāhumukhakuharapraviṣṭā ivendranīlavātāyanavivareṣu virājanteravigabhastayaḥ | yasyāṃ cānupajātatimiratvādavighaṭitacakravākamithu-nā vyarthīkṛtasuratapradīpāḥ saṃjātamadanānaladigdāhā iva kāminīnāṃbhūṣaṇaprabhābhiryānti bālātapapiñjarā iva rajanyaḥ | yāṃ ca saṃnihita-viṣamalocanāmanavaratamatimadhuro ratipralāpa iva prasarpanmukharīkarotimakaraketudāhahetubhūto bhavanakalahaṃsakulakolāhalaḥ | yasyāṃ ca niśiniśi pavanavilolairdukūlapallavairullasadbhirmālavīmukhakamalakāntilajji-tasyendoḥ kalaṅkamivāpanayanto dūraprasāritordhvadhvajabhujāḥ prāsādālakṣyante | yasyāṃ ca saudhaśikharaśāyinīnāṃ paśyanmukhāni purasu-ndarīṇāṃ madanaparavaśa iva patitaḥ pratimāchalena luṭhati bahalacandana-jalasekaśiśireṣu maṇikuṭṭimeṣu mṛgalāñchanaḥ | yasyāṃ ca niśāvasā-naprabuddhasya tārataramapi paṭhataḥ pañjarabhājaḥ śukasārikāsamūhasyā-bhibhūtagṛhasārasasvarāmṛtena vistāriṇā vilāsinībhūṣaṇaraveṇāvibhā-vyamānā vyarthībhavanti prabhātamaṅgalagītayaḥ | yasyāṃ cānivṛttirmaṇipra-dīpānāmantastaralatā hārāṇāmasthitiḥ saṃgītamurajadhvanīnāṃ dvandvavi-yogaścakranāmnāṃ varṇaparīkṣā kanakānāmasthiratvaṃ dhvajānāṃ mitradveṣaḥkumudānāṃ kośaguptirasīnām | kiṃ bahunā | yasyāṃ surāsuracūḍāma-ṇimarīcicumbitacaraṇanakhamayūkho niśitaśūladāritāndhakamahāsurogaurīnūpurakoṭighṛṣṭaśekharacandraśakalastripurabhasmarajaḥkṛtāṅgarāgo ma-karadhvajadhvaṃsavidhurayā ratyā prasādayantyā prasāritakarayugalavigali-tavalayanikarārcitacaraṇaḥ pralayānalaśikhākalāpakapilajaṭābhārabhrānta-surasindhurandhakārātirbhagavānutsṛṣṭakailāsavāsaprītirmahākālābhidhānaḥsvayaṃ nivasati |</p>
      <pb n="53"/>
      <p xml:id="p53_l20" n="53,20">tasyāṃ caivaṃvidhāyāṃ nagaryā nalanahuṣayayātidhundhumārabharatabhagīrathada-śarathapratimo bhujabalopārjitabhūmaṇḍalaḥ phalitaśaktitrayo matimā-nutsāhasaṃpanno nītiśāstrākhinnabuddhiradhītadharmaśāstrastṛtīya iva teja-sā kāntyā ca sūryācandramasoranekasaptatantupūtamūrtirupaśamitasakalaja-gadupaplavo vihāya kamalavanānyavigaṇayya nārāyaṇavakṣaḥsthalavasati-sukhamutphullāravindahastayā śūrasamāgamavyasaninyā nirvyājamāliṅgi-to lakṣmyā mahāmunijanasaṃsevitasya madhusūdanacaraṇa iva surasaritpra-vāhasya prabhavaḥ satyasya śiśirasyāpi ripujanasaṃtāpakāriṇaḥ sthi-rasyāpyanavarataṃ bhramato nirmalasyāpi malinīkṛtārātivanitāmukhakama-ladyuteratidhavalasyāpi sarvajanarāgakāriṇaḥ sudhāsūteriva jalanidhi-rudbhavo yaśasaḥ pātālavadāśrito nijapakṣakṣatibhītaiḥ kṣitibhṛtkulaiḥ gra-hagaṇa iva budhānugato makaradhvaja ivotsannavigraho daśaratha iva su-mitropetaḥ paśupatiriva mahāsenānugato bhujagarāja iva kṣamābharaguru-rnarmadāpravāha iva mahāvaṃśaprabhavovatāra iva dharmasya pratinidhirivapuruṣottamasya parihṛtaprajāpīḍo rājā tārāpīḍo nāmābhūt |</p>
      <pb n="54"/>
      <p xml:id="p54_l12" n="54,12">yastamaḥprasaramalinavapuṣā pāpabahulena kalikālena cālitamāmūlato dharma daśānaneneva kailāsaṃ paśupatirivāvaṣṭabhya punarapi sthirī-cakāra | yaṃ ca ratipralāpajanitadayārdrahṛdayaharanirmitamaparaṃ makara-ketumamaṃsta lokaḥ | yaṃ ca jalanidhitaraṃgadhautamekhalātpattrāntarvicāri-tārāgaṇadviguṇitataṭatarukusumaprakarādudyadindubimbavigaladamṛtabindudu-rdinārdracandanādaśiśirakararathaturagakhuraśikharollekhakhaṇḍitollasallava-ṅgapallavādairāvatakaralūnasallakīkisalayādā śailādudayanāmnaḥ ka-pibalaviluptaviralalavalīlatāphalādudadhinirgatajaladevatāvandyamānarāgha-vapādādacalapātadalitaśaṅkhakulaśakalatārakitaśilātalānnalakaratalaka-litaśailasahasrasaṃbhūtādā setubandhādacchanirjharajaladhautatārakāsārthādamṛ-tamathanodyatavaikuṇṭhakeyūrapattramakarakoṭikaṣaṇamasṛṇitagrāvṇaḥ surāsu-rahelāvalayitavāsukisamākarṣaṇārambhacalitacaraṇabharadalitanitambādamṛ-tasīkarasiktasānorā mandarācalānnaranārāyaṇacaraṇamudrāṅkitabadari-kāśramaramaṇīyātkuberapurasundarībhūṣaṇaravamukharaśikharātsaptarṣisaṃdhyo-pāsanāpūtaprasravaṇāmbhaso vṛkodaroddalitasaugandhikakhaṇḍasugandhimaṇḍa-lādā gandhamādanātsevāñjalikamalamukuladanturaiḥ śirobhiścaraṇanakha-mayūkhagrathitamukuṭapattralatāgranthayo bhayacakitataralatāradṛśo bhujaba-lavijitāḥ praṇemuravanipāḥ | yena cānekaratnāṃśupallavite vyāla-mbimuktāphalajālake diggajeneva kalpatarāvākrānte siṃhāsane bhareṇaśilīmukhavyatikarakampitā latā iva nemurāyāminyaḥ sarvadiśaḥ |yasmai ca manye surapatirapi spṛhayāṃcakāra | yasmācca dhavalīkṛtabhu-vanatalaḥ sakalalokahṛdayānandakārī krauñcādiva haṃsanivaho nirja-gāma guṇagaṇaḥ | yasya cāmṛtāmodasurabhiparimalayā mandaroddhatabahula-dugdhasindhuphenalekhayeva dhavalīkṛtasurāsuralokayā daśasu dikṣu mukha-ritabhuvanamabhramyata kīrtyā | yasya cātiduḥsahapratāpasaṃtāpakhidyamā-neva kṣaṇamapi na mumocātapattracchāyāṃ rājalakṣmīḥ | tathā ca yasyadiṣṭivṛddhimiva śuśrāvopadeśamiva jagrāha maṅgalamiva bahu mene mantra-miva jajāpāgamavacanamiva na visasmāra caritaṃ janaḥ | yasmiṃśca rājanigirīṇāṃ vipakṣatā pratyayānāṃ paratvaṃ darpaṇānāmabhimukhāvasthānaṃ śū-lapāṇipratimānāṃ durgāśleṣo jaladharāṇāṃ cāpadhāraṇaṃ dhvajānāmunnatirdha-nuṣāmavanatirvaṃśānāṃ śilīmukhakṣatirdevatānāṃ yātrā kusumānāṃ bandha-nasthitirindriyāṇāṃ nigraho vanakariṇāṃ vāripraveśastaikṣṇyamasidhārāṇāṃvratināmagnidhāraṇaṃ grahāṇāṃ tulārohaṇamagastyodaye viṣaśuddhiḥ ke-śanakhānāmāyatibhaṅgo jaladadivasānāṃ malināmbaratvaṃ ratnopalānāṃbhedo munīnāṃ yogasādhanaṃ kumārastutiṣu tārakoddharaṇamuṣṇaraśmergraha-ṇaśaṅkāḥ śaśino jyeṣṭhātikramo mahābhārate duḥśāsanāparādhākarṇanaṃvayaḥpariṇāme daṇḍagrahaṇamasiparivāreṣvakuśalayogo vakratā kāmi-nīnāṃ kucabhaṅgeṣu kariṇāṃ dānavicchittirakṣakrīḍāsu śūnyagṛhadarśanaṃpṛthivyāmāsīt |</p>
      <pb n="55"/>
      <pb n="56"/>
      <p xml:id="p56_l5" n="56,5">tasya ca rājño nikhilaśāstrakalāvagāhagambhīrabuddhirā śaiśavādu-pārūḍhanirbharapremaraso nītiśāstraprayogakuśalo bhuvanarājyabhāranaukarṇa-dhāro mahatsvapi kāryasaṃkaṭeṣvaviṣaṇṇadhīrdhāma dhairyasya sthānaṃ sthiteḥsetuḥ satyasya gururguṇānāmācārya ācārāṇāṃ dhātā dharmasya śeṣā-hiriva mahībhāradhāraṇakṣamaḥ salilanidhiriva mahāsattvo jarāsaṃdhaiva ghaṭitasaṃdhivigrahastryambaka iva prasādhitadurgo yudhiṣṭhira iva dharmapra-bhavaḥ sakalavedavedāṅgavidaśeṣarājyamaṅgalaikasāro bṛhaspatiriva su-nāsīrasya kaviriva vṛṣaparvaṇo vasiṣṭha iva daśarathasya viśvāmitraiva rāmasya dhaumya ivājātaśatrordamanaka iva nalasya sarvakāryeṣvā-hitamatiramātyo brāhmaṇaḥ śukanāso nāmāsīt |</p>
      <p xml:id="p56_l15" n="56,15">yo narakāsuraśastraprahārabhīṣaṇe bhramanmandaranirdayaniṣpeṣakaṭhināṃsa-pīṭhe nārāyaṇavakṣaḥsthalepi sthitāmaduṣkaralābhāmamanyata prajñābalenalakṣmīm | yaṃ ca samāsādya darśitānekarājyaphalā lateva mahāpādapa-manekapratānagahanā vistāramupayayau prajñā | yasyānekacārapuruṣasahasra-saṃcāranicite caturudadhivalayaparikṣepapramāṇe dharaṇitale bhavana ivāvi-ditamaharahaḥ samucchvasitamapi rājñāṃ nāsīt |</p>
      <p xml:id="p56_l21" n="56,21">sa rājā bāla eva surakuñjarakarapīvareṇa rājalakṣmīlīlopadhā-nena sakalajagadabhayapradānayajñadīkṣāyūpena sphuradasilatāmarīcijāla-jaṭilena nikhilārātikulapralayadhūmaketudaṇḍena bāhunā vijitya sa-ptadvīpavalayāṃ vasuṃdharāṃ tasmiñśukanāsanāmni mantriṇi suhṛdīva rā-jyabhāramāropya susthitāḥ prajāḥ kṛtvā kartavyaśeṣamaparamapaśyanpra-śamitāśeṣavipakṣatayā vigatāśaṅkaḥ śithilitapṛthivīvyāpāraḥ prā-yo yauvanasukhānyanubabhūva | tathāhi | kadācidullasatkaṭhorakapolapula-kajarjaritakarṇapallavānāṃ praṇayinīnāṃ candanajalacchaṭābhiriva smitasu-dhācchavibhirabhiṣicyamānaḥ karṇotpalairiva locanāṃśubhistādyamānaḥkuṅkumadhūlibhirivābharaṇaprabhābhirākulīkriyamāṇalocano dhavalāṃśukai-riva karanakhamayūkhajālakairāhanyamānaścampakakusumadalamālikābhirivabhujalatābhirābadhyamāno daṣṭādharādhūtakaratalacalanmaṇivalayakalakala-ravaramaṇīyamatirabhasadalitadantapattradaladanturitaśayanamutkṣiptacaraṇagala-dalaktakaraktaśekharaṃ sarabhasakacagrahacūrṇitamaṇikarṇapūramullasitakucakṛ-ṣṇāgurupaṅkapattralatāṅkitapracchadapaṭamacchaśramajalakaṇikālulitagoroca-nātilakapattrabhaṅgamanaṅgaparavaśaḥ suratamātatāna | kadācinmakaraketuka-nakanārācaparaṃparābhiriva kāminīkarapuṭavinirgatābhiḥ kuṅkumajaladhā-rābhiḥ piñjarīkriyamāṇakāyo lākṣājalacchaṭāprahārapāṭalīkṛtadukūlomṛgamadajalabinduśabalacandanasthāsakaḥ kanakaśṛṅgakośaiściraṃ cikrīḍa |kadācitkucacandanacūrṇadhavalitormimālaṃ caṭulatulākoṭivācālacara-ṇālaktakasiktahaṃsamithunamalakanipatitakusumaśāraṃ plavamānakarṇapūraku-valayadalamunnatanitambakṣobhajarjaritataraṃgamuddalitanālaparyastanalinanipati-tadhūlipaṭalamanavaratakarāsphālanasphuratphenabinducandrakitaṃ sāvarodha-jano jalakrīḍayā gṛhadīrghikāṇāmambhaścakāra | kadācitsaṃketavañci-tābhiḥ praṇayinībhirābaddhabhaṅgurabhrūkuṭībhirāraṇitamaṇipārihāryamukhara-bhujalatābhirbakulakusumāvalībhiḥ saṃyatacaraṇo nakhakiraṇavimitraiḥ ku-sumadāmabhiḥ kṛtāparādho divasamatāḍyata | kadācidvakulataruriva kā-minīgaṇḍūṣasīdhudhārāsvādamudito vikāsamabhajata | kadācidaśo-kapādapa iva yuvaticaraṇatalaprahārasaṃkrāntālaktako rāgamuvāha | kadā-cinmusalāyudha iva candanadhavalaḥ kaṇṭhāvasaktollasallolakusumamālaḥpānamasevata | kadācidgandhagaja iva madaraktakapoladolāyamānakarṇa-pallavo madakalaḥ kānanaṃ vikacavanalatākusumasurabhiparimalaṃ jagā-he | kadācitkvaṇitamaṇinūpuraninādānanditamānaso haṃsa iva kamalava-neṣu reme | kadācinmṛgapatiriva skandhāvalambikesaramālaḥ krīḍāpa-rvateṣu vicacāra | kadācinmadhukara iva vijṛmbhamāṇakusumamukula-dantureṣu latāgṛheṣu babhrāma | kadācinnīlapaṭaviracitāvaguṇṭhano bahula-niśāpradoṣadattasaṃketāḥ sundarīrabhisasāra | kadācicca vighaṭitakana-kakapāṭaprakaṭavātāyaneṣvanavaratadahyamānakṛṣṇāgurudhūmaraktairiva pārā-patairadhyāsitaviṭaṅkeṣu mahāprāsādakukṣiṣu katipayāptasuhṛtparivṛto vī-ṇāveṇumurajamanoharatamamantaḥpurasaṃgītakaṃ dadarśa | kiṃ ca bahunā | ya-dyadatiramaṇīyamabhimatamaviruddhamāyatyāṃ tadātve ca tattadanākṣiptacetāḥparisamāptatvādanyeṣāṃ pṛthivīvyāpārāṇāṃ siṣeve na tu vyasanitayā | pra-muditaprajasya hi parisamāptasakalamahīprayojanasya narapaterviṣayopabhoga-līlā bhūṣaṇamitarasya tu viḍambanā | prajānurāgahetoścāntarāntarādarśanaṃ dadau siṃhāsanaṃ ca nimitteṣvāruroha |</p>
      <pb n="57"/>
      <pb n="58"/>
      <p xml:id="p58_l20" n="58,20">śukanāsopi mahāntaṃ taṃ rājyabhāramanāyāsenaiva prajñābalena babhāra |yathaiva rājā sarvakāryāṇyakārṣīttadvadasāvapi dviguṇīkṛtaprajānurāgaścakre |tamapi calitacūḍāmaṇimarīcimañjarījālibhirmaulibhirāvarjitakusuma-śekharacyutamadhusīkarasiktanṛpasabhaṃ dūrāvanatipreṅkhitamaṇikuṇḍalakoṭi-saṃghaṭṭitāṅgadaṃ rājakamānanāma | tasminnapi calite calitacaṭulaturaga-balamukharakhuraravabadhirīkṛtabhuvanāntarālā balabharapracalavasudhātalado-lāyamānagirayo galanmadāndhagandhagajadānadhārāndhakārāḥ saṃsarpadatiba-haladhūlipaṭaladhūsaritasindhavaḥ pracalapadātibalakalakalaravasphoṭitaśra-vaṇavivarāḥ sarabhasodghuṣyamāṇajayaśabdanirbharāḥ proḍūyamānadhavalacāma-rasahasrasaṃchāditāḥ puñjitanarendravṛndakanakadaṇḍātapatrasaṃghaṭṭanaṣṭadivasāḥdaśa diśo babhūvuḥ |</p>
      <pb n="59"/>
      <p xml:id="p59_l8" n="59,8">evaṃ tasya rājño mantriviniveśitarājyabhārasya yauvanasukhamanu-bhavataḥ kālo jagāma | bhūyasā ca kālenānyeṣāmapi jīvalokasu-khānāṃ prāyaḥ sarveṣāmantaṃ yayau | ekaṃ tu sutamukhadarśanasukhaṃ na lebhe |tathā saṃbhujyamānamapi niṣphalapuṣpadarśanaṃ śaravaṇamivāntaḥpuramabhūt |yathā yathā ca yauvanamaticakrāma tathā tathā viphalamanorathasyānapatya-tājanmāvardhatāsya saṃtāpaḥ | viṣayopabhogasukhecchābhiśca mano vijahe |narapatisahasraparivṛtamapyasahāyamiva cakṣuṣmantamapyandhamiva bhuvanāla-mbanamapi nirālambanamivātmānamamanyata |</p>
      <p xml:id="p59_l16" n="59,16">atha tasya candralekheva harajaṭākalāpasya kaustubhaprabheva kaiṭabhā-rātivakṣaḥsthalasya vanamāleva musalāyudhasya veleva sāgarasya mada-lekheva diggajasya lateva pādapasya kusumodgatiriva surabhimāsasyacandrikeva candramasaḥ kamalinīva sarasastārakāpaṅktiriva nabhasaḥ haṃ-samāleva mānasasya candanavanarājiriva malayasya phaṇāmaṇiśikhevaśeṣasya bhūṣaṇamabhūttribhuvanavismayajananī jananīva vanitāvibhramāṇāṃsakalāntaḥpurapradhānabhūtā mahiṣī vilāsavatī nāma | ekadā ca satadāvāsagatastāṃ cintāstimitadṛṣṭinā śokamūkena parijanena pari-vṛtāmārādavasthitaiśca dhyānānimiṣalocanaiḥ kañcukibhirupāsyamānāmana-tidūravartinībhiścāntaḥpuravṛddhābhirāśvāsyamānāmaviralāśrubindupātārdī-kṛtadukūlāmanalaṃkṛtāṃ vāmakaratalavinihitamukhakamalāmasaṃyatākulāla-kāṃ sunibiḍaparyaṅkikopaviṣṭāṃ rudantīṃ dadarśa | kṛtapratyutthānāṃ catāṃ tasyāmeva paryaṅkikāyāmupaveśya svayaṃ copaviśyāvijñātabāṣpakā-raṇo bhītabhīta iva karatalena vigatabāṣpāmbhaḥkaṇau kurvankapolau bhū-pālastāmavādīt | devi kimarthamantargataguruśokabhāramantharamaśabdaṃrudyate | grathnanti hi muktāphalajālakamiva bāṣpabindunikarametāstavapakṣmapaṅktayaḥ | kimarthaṃ ca kṛśodari nālaṃkṛtāsi | bālātapa ivaraktāravindakośayoḥ kimiti na pātitaścaraṇayoralaktakarasaḥ | ku-sumaśarasaraḥkalahaṃsakau kasmātpādapaṅkajasparśena nānugṛhītau ma-ṇinūpurau | kiṃnimittamayamapagatamekhalākalāpamūko madhyabhāgaḥ | ki-miti ca hariṇa iva hariṇalāñchane na likhitaḥ kṛṣṇāgurupattrabhaṅgaḥ pa-yodharabhāre | kena kāraṇena tanvīyaṃ haramukuṭacandralekheva gaṅgāsrota-sā na vibhūṣitā hāreṇa varoru śirodharā | kiṃ vṛthā vahasi vilā-sini sravadaśrujalalavadhautakuṅkumapattralataṃ kapolayugam | idaṃ ca ko-malāṅgulidalanikaraṃ raktotpalamiva karatalaṃ kimiti karṇapūratāmā-ropitam | imāṃ ca kena hetunā mānini dhārayasyanuparacitagoroca-nābindutilakāmasaṃyamitālakinīṃ lalāṭarekhām | ayaṃ ca te bahula-pakṣapradoṣa iva candralekhāvirahitaḥ karoti me dṛṣṭikhedamatibahulati-mirapaṭalāndhakāraḥ kusumarahitaḥ keśapāśaḥ | prasīda nivedaya deviduḥkhanimittam | ete hi pallavamiva sarāgaṃ mama hṛdayamākampayantitaralīkṛtastanāṃśukāstavāyatāḥ śvāsamarutaḥ | kvacinmayāparāddhama-nyena vā kenacidasmadupajīvinā parijanena | atinipuṇamapi cintayannapaśyāmi khalu skhalitamalpamapyātmanastvadviṣaye | tvadāyattaṃ hi mejīvitaṃ ca rājyaṃ ca | kathyatāṃ sundari śucaḥ kāraṇam | ityevamabhi-dhīyamānā vilāsavatī yadā na kiṃcitprativacaḥ pratipede tadā vivṛ-ddhabāṣpahetumasyāḥ parijanamapṛcchat |</p>
      <pb n="60"/>
      <pb n="61"/>
      <p xml:id="p61_l6" n="61,6">atha tasyāstāmbūlakaraṅkavāhinī satatapratyāsannā makarikā nāmarājānamuvāca | deva kuto devādalpamapi pariskhalitam | abhimukheca deve kā śaktiḥ parijanasyānyasya vā kasyacidaparāddhum | kiṃtumahāgrahagrasteva viphalanarendrasamāgamāsmītyayamasyā devyāḥ saṃtāpaḥ |sumahāṃśca kālaḥ saṃtapyamānāyāḥ | prathamamapi svāminī dānavaśrīrivasatataninditasuratā śayanasnānabhojanabhūṣaṇaparigrahādiṣu samuciteṣvapidivasavyāpāreṣu kathaṃ kathamapi parijanaprayatnātpravartyamānā saśoke-vāsīt | devahṛdayapīḍāparijihīrṣayā na darśitavatī vikāram | adyatu caturdaśīti bhagavantaṃ mahākālamarcitumito gatayā tatra mahābhāratevācyamāne śrutamaputrāṇāṃ kila na santi lokāḥ śubhāḥ punnāmno nara-kāttrāyata iti puttra iti | etacchrutvā bhavanamāgatya parijanena saśi-raḥpraṇāmamabhyarthyamānāpi nāhāramabhinandati na bhūṣaṇaparigrahamācaratinottaraṃ pratipadyate kevalamaviralabāṣpabindudurdināndhakāritamukhī rodi-ti | etadākarṇya devaḥ pramāṇam | ityabhidhāya virarāma |</p>
      <p xml:id="p61_l20" n="61,20">viratavacanāyāṃ tasyāṃ bhūmipālastūṣṇīṃ muhūrtamiva sthitvā dīrghamuṣṇaṃca niśvasya nijagāda | devi kimatra kriyatāṃ daivāyatte vastuni | ati-mātramalaṃ ruditena | na vayamanugrāhyāḥ prāyo devatānām | ātmajapari-ṣvaṅgāmṛtāsvādasukhasya nūnamabhājanamasmākaṃ hṛdayam | anyasmiñja-nmani na kṛtamavadātaṃ karma | janmāntarakṛtaṃ hi karma phalamupanayatipuruṣasyeha janmani | na hi śakyaṃ daivamanyathā kartumabhiyuktenāpi |yāvanmānuṣyake śakyamupapādayituṃ tāvatsarvamupapādyatām | adhikāṃkuru devi guruṣu bhaktim | dviguṇāmupapādaya devatāsu pūjām | ṛṣija-nasaparyāsu darśitādarā bhava | paraṃ hi daivatamṛṣayaḥ | yatnenārādhitā ya-thāsamīhitaphalānāmatidurlabhānāmapi varāṇāṃ dātāro bhavanti | śrūya-te hi | purā caṇḍakauśikaprabhāvānmagadheṣu bṛhadratho nāma rājā janā-rdanasya jetāramatulabhujabalamapratirathaṃ jarāsaṃdhaṃ nāma tanayaṃ lebhe |daśarathaśca rājā pariṇatavayā vibhāṇḍakamahāmunisutasyarṣyaśṛṅgasyaprasādānnārāyaṇabhujānivāpratihatānudadhīnivākṣobhyānavāpa caturaḥ pu-trān | anye ca rājarṣayastapodhanānārādhya putradarśanāmṛtasvādasukha-bhājo babhūvuḥ | amoghaphalā hi mahāmunisevā bhavati | ahamapi khaludevi kadā samupārūḍhagarbhabharālasāmāpāṇḍumukhīmāsannapūrṇacandrodayā-miva paurṇamāsīniśāṃ devīṃ drakṣyāmi | kadā me tanayajanmamahotsavā-nandanirbharo hariṣyati pūrṇapātraṃ parijanaḥ | kadā hāridravasanadhāriṇīsutasanāthotsaṅgā dyaurivoditaravimaṇḍalā sabālātapā māmānandayi-ṣyati devī | kadā sarvauṣadhipiñjarajaṭilakeśo nihitarakṣāghṛtabi-nduni tāluni vinyastagaurasarṣaponmiśrabhūtileśo gorocanācitrakaṇṭha-sūtragranthiruttānaśayo daśanaśūnyasmitānanaḥ putrako janayiṣyati mehṛdayāhlādam | kadā gorocanākapiladyutirantaḥpurikākaratalaparaṃpa-rāsaṃcāryamāṇamūrtiraśeṣajanavandito maṅgalapradīpa iva me śokāndhakā-ramunmūlayiṣyati cakṣuṣoḥ | kadā ca kṣitireṇudhūsaro maṇḍayiṣyatimama hṛdayena dṛṣṭyā ca saha paribhramanbhavanāṅgaṇam | kadā kesari-kiśoraka iva saṃjātajānucaṅkramaṇāvasthaḥ saṃcariṣyatītastataḥ spha-ṭikamaṇibhittyantaritānbhavanamṛgaśāvakāñjighṛkṣuḥ | kadāntaḥpuranūpu-raninādasaṃgatāngṛhakalahaṃsakānanusarankakṣāntarapradhāvitaḥ kanakamekhalā-ghaṇṭikāravānusāriṇīmāyāsayiṣyati dhātrīm | kadā kṛṣṇāgurupaṅka-likhitamadalekhālaṃkṛtagaṇḍasthalako mukhaḍiṇḍimadhvanijanitaprītirū-rdhvakaraviprakīrṇacandanacūrṇadhūlidhūsaraḥ kuñcitāṅguliśikharāṅkuśāka-rṣaṇavidhūtaśirāḥ kariṣyati mattagajarājalīlākrīḍāḥ | kadā mātu-ścaraṇayugalarāgopayuktaśeṣeṇa piṇḍālaktakarasena vṛddhakañcukināṃ vi-ḍambayiṣyati mukhāni | kadā kutūhalacañcalalocano maṇikuṭṭimeṣva-dhodattadṛṣṭiranusariṣyati skhaladgatirātmanaḥ pratibimbāni | kadā nare-ndrasahasraprasāritabhujayugalābhinandyamānāgamano bhūṣaṇamaṇimayūkhalekhā-kulīkriyamāṇaloladṛṣṭirāsthānasthitasya me puraḥ paryaṭiṣyati sabhānta-reṣu | ityetāni ca manorathaśatāni cintayatontaḥsaṃtapyamānasya prayā-nti rajanyaḥ | māmapi dahatyevāyamaharniśamanala ivānapatyatāsamudbhavaḥśokaḥ | śūnyamiva me pratibhāti jagat | aphalamiva paśyāmirājyam | apratividheye tu vidhātari kiṃ karomi | tanmucyatāmayaṃdevi śokānubandhaḥ | ādhīyatāṃ dhairye dharme ca dhīḥ | dharmaparāyaṇānāṃhi sadā samīpasaṃcāriṇyaḥ kalyāṇasaṃpado bhavanti | ityevamabhidhāyasalilamādāya svayaṃ karatalenābhinavapallaveneva vikacakamalopamāna-mānanamasyāḥ sāśrulekhaṃ mamārja | punaḥ punaśca priyaśatamadhurābhiḥśokāpanodanipuṇābhirdharmopadeśagarbhābhirvāgbhirāśvāsya suciraṃ sthitvānarendro nirjagāma |</p>
      <pb n="62"/>
      <pb n="63"/>
      <p xml:id="p63_l23" n="63,23">nirgate ca tasminmandībhūtaśokā vilāsavatī yathākriyamāṇābhara-ṇaparigrahādikamucitaṃ divasavyāpāramanvatiṣṭhat | tataḥ prabhṛti su-tarāṃ devatārādhaneṣu brāhmaṇapūjāsu gurujanasaparyāsu cādaravatī babhū-va | yadyacca kiṃcitkutaścicchuśrāva garbhatṛṣṇayā tattatsarvaṃ cakāra | namahāntamapi kleśamajīgaṇat | anavaratadahyamānaguggulubahuladhūpāndha-kāriteṣu caṇḍikāgṛheṣu dhavalāmbaraśucimūrtirupoṣitā haritakuśopa-cchadeṣu musalaśayaneṣu suṣvāpa | puṇyasalilapūrṇairvividhakusumaphalo-petaiḥ kṣīratarupallavalāñchanaiḥ sarvaratnagarbhaiḥ śātakumbhakumbhairgokuleṣuvṛddhagopavanitākṛtamaṅgalānāṃ lakṣaṇasaṃpannānāṃ gavāmadhaḥ sasnau | pratidi-vasamutthāyotthāya sarvaratnopetāni haimāni tilapātrāṇi brāhmaṇebhyo dadau |mahānarendralikhitamaṇḍalamadhyavartinī vividhabalidānānanditadigdeva-tāni bahulapakṣacaturdaśīniśāsu catuṣpathe snapanamaṅgalāni bheje | si-ddhāyatanāni kṛtavicitradevatopayācitakāni siṣeve | darśitapratyayānisaṃnidhānamātṛbhavanāni jagāma | prasiddheṣu nāgakulahradeṣu mamajja |aśvatthaprabhṛtīnupapāditapūjānmahāvanaspatīnkṛtapradakṣiṇā vavande | do-lāyamānamaṇivalayena pāṇiyugalena snātā svayamakhaṇḍasikthasaṃpāditaṃrajatapātre parigṛhītaṃ vāyasebhyo dadhyodanabalimadāt | aparimitaku-sumadhūpavilepāpūpapalalapāyasabalilājakalitāmaharaharambādevīsaparyā-mātatāna | svayamupahatapiṇḍapātrānbhaktipravaṇena manasā siddhāde-śānnagnakṣapaṇakānpapraccha | vipraśnikādeśavacanāni bahu mene | ni-mittajñānupacacāra | śakunajñānavidāmādaramadarśayat | anekavṛddha-paraṃparāgamāgatāni rahasyānyaṅgīcakāra | darśanāgataṃ dvijajanamātma-jadarśanotsukā vedaśrutīrakārayat | anavaratavācyamānāḥ puṇya-kathāḥ śuśrāva | gorocanālikhitabhūrjapattragarbhānmantrakaraṇḍakānuvāha |rakṣāpratisaropetānyoṣadhisūtrāṇi babandha | parijanopi cāsyāḥ sata-tamupaśrutyai nirjagāma tannimittāni ca jagrāha | śivābhyo māṃsaba-lipiṇḍamanudinaṃ niśi samutsasarja | svapnadarśanāścaryāṇyācāryāṇā-mācacakṣe | catvareṣu śivabalimupajahāra |</p>
      <pb n="64"/>
      <pb n="65"/>
      <p xml:id="p65_l5" n="65,5">evaṃ ca gacchati kāle kadācidrājā kṣīṇabhūyiṣṭhāyāṃ rajanyāma-lpaśeṣapāṇḍutārake jaratpārāpatapakṣadhūmre nabhasi svapne sitaprāsādaśi-kharasthitāyā vilāsavatyāḥ kariṇyā iva bisavalayamānane sakala-kalāparipūrṇamaṇḍalaṃ śaśinaṃ praviśantamadrākṣīt | prabuddhaścotthāya harṣa-vikāsasphītatareṇa cakṣuṣā dhavalīkṛtavāsabhavanastasminneva kṣaṇe sa-māhūya śukanāsāya taṃ svapnamakathayat | sa taṃ samupajātaharṣaḥ pratyu-vāca | deva saṃpannāḥ sucirādasmākaṃ prajānāṃ ca manorathāḥ | katipa-yairevāhobhirasaṃdehamanubhavati svāmī sutamukhakamalāvalokanasukham |adya khalu mayāpi niśi svapne dhautasakalavāsasā śāntamūrtinādivyākṛtinā dvijena vikacaṃ candrakalāvadātadalaśatamālolakesarasaha-srajaṭālaṃ makarandabindusīkaravarṣi puṇḍarīkamutsaṅge devyā manoramā-yā nihitaṃ dṛṣṭam | āvedayanti hi pratyāsannamānandamagrapātīni śubhāninimittāni | kiṃ cānyatpriyataramadhikamānandakāraṇamato bhaviṣyati |avitathaphalāśca prāyo niśāvasānasamayadṛṣṭā bhavanti svapnāḥ | sarvathānacireṇa māndhātāramiva dhaureyaṃ sarvarājarṣīṇāṃ bhuvanānandahetumātmajaṃjanayiṣyati devī | śaratkālakamalinīvābhinavakamalodgamena gandha-gajamāhlādayiṣyati devam | yeneyaṃ diggajamadalekhevāvicchinnasaṃtānākṣitibhāradhāraṇocitā bhaviṣyati kulasaṃtatiḥ svāminaḥ | ityevama-bhidadhānameva taṃ kareṇa gṛhītvā narendraḥ praviśyābhyantaramubhābhyāmapitābhyāṃ svamābhyāṃ vilāsavatīmānandayāṃcakāra |</p>
      <pb n="66"/>
      <p xml:id="p66_l2" n="66,2">katipayadivasāpagame ca devatāprasādātsarasīmiva pratimāśaśīviveśa garbho vilāsavatīm | yena nandanavanarājiriva pārijātena ma-dhusūdanavakṣaḥsthalīva kaustubhamaṇinā sā sutarāmarājata | darpaṇaśrī-riva garbhacchalena saṃkrāntamavanipālapratibimbamuvāha | śanaiḥ śanaiścapratidinamupacīyamānagarbhā nirbharaparipītasāgarasalilabharamanthareva megha-mālā mandaṃ mandaṃ saṃcacāra | muhurmuhuranubaddhavijṛmbhikamājihmitalocanāsālasaṃ niśaśvāsa | tathāvasthāṃ tāmaharahaḥ svayamanekarasavāñchitapā-nabhojanāṃ prāvṛṣamiva śyāmāyamānapayodharamukhīṃ ketakīmiva garbha-cchavipāṇḍurāmālokyeṅgitakuśalaḥ parijano vijñātavān |</p>
      <p xml:id="p66_l11" n="66,11">atha tasyāḥ sarvaparijanapradhānabhūtā sadā rājakulasaṃvāsacaturāsadā ca rājasaṃnikarṣapragalbhā sarvamaṅgalakuśalā kulavardhanā nāma maha-ttarikā praśaste divase pradoṣavelāyāmabhyantarāsthānamaṇḍapagataṃ gandha-tailāvasekajvalitadīpikāsahasraparivāramuḍunikaramadhyavartinamiva pau-rṇamāsīśaśinamuragarājaphaṇamaṇisahasrāntarālasthitamiva nārāyaṇaṃ mū-rdhāvasiktaiḥ parimitaiḥ pradhānanarendraiḥ parivṛtamanatidūrāvasthitapari-janamanantaramuttuṅgavetrāsanopaviṣṭena dhautadhavalāmbaraparidhānenānulbaṇa-veṣeṇa jalanidhinevāgādhagāmbhīryeṇa samupārūḍhaviśrambhanirbharāstāstāḥkathāḥ śukanāsena saha kurvāṇaṃ bhūmipālamupasṛtya rahaḥ karṇamūle vi-ditaṃ vilāsavatīgarbhavṛttāntamakārṣīt |</p>
      <p xml:id="p66_l21" n="66,21">tena tu tasyā vacanenāśrutapūrveṇāsaṃbhāvyenāmṛtaraseneva siktasarvā-ṅgasya sadyaḥ prarūḍharomāṅkuranikarakaṇṭakitatanorānandarasena vihvalī-kriyamāṇasya smitavikasitakapolasthalasya paripūritahṛdayātiriktaṃharṣamiva daśanāṃśuvitānacchalena vikirato rājñaḥ śukanāsamukhe lo-latārakamānandajalabinduklinnapakṣmamālaṃ tatkṣaṇaṃ papāta cakṣuḥ | a-nālokitapūrvaṃ tu harṣaprakarṣamabhisamīkṣya bhūpateḥ kulavardhanāṃ ca smita-vikasitamukhīmāgatāṃ dṛṣṭvā tasya cārthasya satataṃ manasi viparivarta-mānatvādaviditavṛttāntopi tatkālocitamaparamatimahato harṣasya kāra-ṇamapaśyañśukanāsaḥ svayamutprekṣya samutsarpitāsanaḥ samīpataramupasṛtyanātiprakāśamābabhāṣe | deva kimasti kiṃcittasminsvamadarśane satyam |atyantamutphullalocanā hi kulavardhanā dṛśyate | devasyāpīdaṃ priyavaca-naśravaṇakutūhalādiva śravaṇamūlamupasarpaduparacayadiva nīlakuvalayakarṇa-pūraśobhāmānandajalapariplutaṃ taralatārakaṃ vikasadāvedayati mahatpraharṣa-kāraṇamīkṣaṇayugalam | upārūḍhamahotsavaśravaṇakutūhalamutsukotsukaṃklāmyati me manaḥ | tadāvedayatu devaḥ kimidam | ityuktavati tasmi-nrājā vihasyābravīt | yadi satyamanayā yathā kathitaṃ tathā sarvamavi-tathaṃ svapnadarśanam | ahaṃ tu na śraddadhe | kutosmākamiyatī bhāgyasaṃpat |abhājanaṃ hi vayamīdṛśānāṃ priyavacanaśravaṇānām | avitathavādinī-mapyahaṃ kulavardhanāmevaṃvidhānāṃ kalyāṇānāmasaṃbhāvitamātmānaṃ manya-māno viparītāmivādya paśyāmi | taduttiṣṭha svayameva gatvā kimatrasatyamiti devīṃ pṛṣṭvā jñāsyāmi | ityabhidhāya visarjya sakalanarendra-lokamunmucya svāṅgebhyo bhūṣaṇāni kulavardhanāyai dattvā tayā ca datta-prasādānantaramavanitalāśliṣṭalalāṭalekhayā śiraḥpraṇāmenābhyarcitaḥ sahaśukanāsenotthāya harṣaviśeṣanirbhareṇa tvaryamāṇo manasā pavanacalitanī-lakuvalayadalalīlāviḍambakena dakṣiṇenākṣṇā parisphuratābhinandyamā-nastatkālasevāsamucitena viralaviralena parijanenānugamyamānaḥ puraḥ-saṃsarpiṇīnāmanilalolasthūlaśikhānāṃ pradīpikānāmālokena samutsā-ryamāṇakakṣāntaratimirasaṃhatirantaḥpuramayāsīt |</p>
      <pb n="67"/>
      <pb n="68"/>
      <p xml:id="p68_l3" n="68,3">tatra ca sukṛtarakṣāsaṃvidhāne navasudhānulepanadhavalite prajvalitama-ṅgalapradīpe pūrṇakalaśādhiṣṭhitadvārapakṣake pratyagralikhitamaṅgalyālekhyo-jjvalitabhittibhāgamanohāriṇyuparacitasitavitāne vitānaparyantāvabaddha-muktāguṇe maṇipradīpaprahatatimire vāsabhavane bhūtilikhitapattralatākṛta-rakṣāparikṣepaṃ śirobhāgavinyastadhavalanidrāmaṅgalakalaśamābaddhavivi-dhauṣadhimūlayantrapavitramavasthāpitarakṣāśaktivalayamitastatoviprakīrṇa-gaurasarṣapamavalambitabālayoktragrathitalolapippalapatramāsaktaharitāri-ṣṭapallavamuttuṅgapādapīṭhapratiṣṭhitamindudīdhitidhavalapracchadapaṭamacalarāja-śilātalaviśālaṃ garbhocitaṃ śayanatalamadhiśayānāṃ kanakapātrapari-gṛhītairavicchinnaviralāvasthitadadhilavairjalataraṃgataralasitaśālisiktha-nikarairagrathitakusumāñjalisanāthaiḥ pūrṇabhājanairakhaṇḍitānanamatsyapaṭa-laiśca pratyagrapiśitapiṇḍamiśrairavicchinnasaliladhārānugamyamānamārgaiḥ pa-ṭalakaprajvalitaiśca śītalapradīpairgorocanāmiśragaurasarṣapaiśca salilāja-libhiścācārakuśalenāntaḥpurajaratījanena kriyamāṇāvataraṇakamaṅgalāṃdhavalāmbaraviviktaveṣeṇa pramuditena prastutamaṅgalyaprāyālāpena pari-janenopāsyamānāmupārūḍhagarbhatayāntargatakulaśailāmiva kṣitiṃ salila-nimagnairāvatāmiva mandākinīṃ guhāgatasiṃhāmiva girirājamekhalāṃ ja-ladharapaṭalāntaritadinakarāmiva divasaśriyamudayagiritirohitaśaśi-maṇḍalāmiva vibhāvarīmabhyarṇabrahmakamalavinirgamāmiva nārāyaṇanābhi-māsannāgastyodayāmiva dakṣiṇāśāṃ phenāvṛtāmṛtakalaśāmiva kṣīro-davelāṃ gorocanācitritadaśamanupahatamatidhavalaṃ dukūlayugalaṃ vasānāṃvilāsavatīṃ dadarśa | sasaṃbhramaparijanaprasāritakaratalāvalambanāva-ṣṭambhena vāmajānuvinyastahastapallavāṃ pracalitabhūṣaṇamaṇiravamukharamutti-ṣṭhantīṃ vilāsavatīmalamalamatyādareṇa devi notthātavyamityabhidhāyasaha tayā tasminneva śayanīye pārthivaḥ samupāviśat | pramṛṣṭacāmī-karacārupāde dhavalopacchade cāsanne śayanāntare śukanāsopi nyaṣīdat |</p>
      <pb n="69"/>
      <p xml:id="p69_l6" n="69,6">atha tāmupārūḍhagarbhāmālokya harṣabharamanthareṇa manasā prastutapa-rihāso rājā devi śukanāsaḥ pṛcchati yadāha kulavardhanā kimapitatkiṃ tathaiva ityuvāca | athāvyaktasmitacchuritakapolādharalocanālajjayā daśanāṃśujālakavyājenāṃśukeneva mukhamācchādayantī vilāsa-vatī tatkṣaṇamadhomukhī tasthau | punaḥ punaścānubadhyamānā kiṃ māma-timātraṃ trapāparavaśāṃ karoṣi nāhaṃ kiṃcidapi vedmi ityabhidadhānātiryagvalitatārakeṇa cakṣuṣāvanatamukhī rājānaṃ sābhyasūyamivāpaśyat |aparisphuṭahāsajyotsnāviśadena mukhaśaśinā bhūbhujāṃ patirenāṃ bhūyobabhāṣe | sutanu yadi madīyena vacasā tava trapā vitanyate tadayamahaṃsthito nibhṛtam | asya tu kiṃ pratividhāsyasi vighaṭamānadalakośa-viśadacampakadyuteḥ savarṇatayā parimalānumīyamānasya kuṅkumarāgasya pā-ṇḍuratāmāpadyamānasyānayośca garbhasaṃbhavāmṛtāvasekanirvāpyamānahṛdaya-śokānalaprabhavaṃ dhūmamiva vamatorgṛhītanīlotpalayoriva cakravākayo-stamālapallavalāñchitamukhayoriva kanakakalaśayoḥ sakṛdivālikhita-kṛṣṇāgurupaṅkapattralatayoḥ śyāmāyamānacūcukayoḥ payodharayorasyaca pratidinamatigāḍhataratāmāpadyamānena kāñcīkalāpena dūyamānasyanaśyatrivalilekhāvalayasya kraśimānamujjhato madhyabhāgasya | ityevaṃbruvāṇamavanipālamantarmukhavinigūḍhahāsaḥ śukanāso deva kimāyāsa-yasi devīmiyamanayā kathayāpi lajjate tyaja kulavardhanākathitavā-rtāsaṃbaddhamālāpamityabravīt | evaṃvidhābhiśca narmaprāyābhiḥ kathābhiḥsuciraṃ sthitvā śukanāsaḥ svabhavanamayāsīt | narendropi tasminnevavāsagṛhe tayā saha tāṃ niśāmatyavāhayat |</p>
      <pb n="70"/>
      <p xml:id="p70_l5" n="70,5">tataḥ krameṇa yathāsamīhitagarbhadohadasaṃpādanapramuditā pūrṇe prasavasama-ye puṇyehanyanavaratagalannāḍikākalitakālakalairbahirāgṛhītacchāyairgaṇa-kairgṛhīte lagne praśastāyāṃ velāyāmiraṃmadamiva jaladharamālā sakalalo-kahṛdayānandakāriṇaṃ vilāsavatī sutamasūta | tasmiñjāte sarabhasa-mitastataḥ pradhāvitasya parijanasya caraṇaśatasaṃkṣobhacalitakṣititalobhūpālābhimukhaprasṛtaskhaladgativikalakañcukisahasro janasaṃmardaniṣpiṣya-māṇapatitakubjavāmanakirātagaṇo visphāryamāṇāntaḥpurajanābharaṇajhaṃ-kāramanoharaḥ pūrṇapātrāharaṇavilupyamānavasanabhūṣaṇaḥ saṃkṣobhitanagarorājakule diṣṭivṛddhisaṃbhramotimahānabhūt | anantaraṃ ca mandaramathyamā-najaladhighoṣagambhīradundubhidhvānapuraḥsareṇa prahatamṛdumṛdaṅgaśaṅkhakāhalā-nakanivahaninādanirbhareṇa maṅgalapaṭahapaṭuravasaṃvardhitenānekajanasahasraka-lakalabahulena tribhuvanamāpūrayatotsavakolāhalena sasāmantāḥ sāntaḥ-purāḥ saprakṛtayaḥ sarājalokāḥ saveśyāyuvatayaḥ sabālavṛddhā nanṛ-turāgopālamunmattā iva harṣanirbharāḥ prajāḥ | pratidinamavardhata candro-dayeneva jaladhiḥ kalakalamukharo rājasūnorjanmamahotsavaḥ |</p>
      <p xml:id="p70_l20" n="70,20">pārthivastu tanayānanadarśanotsavahṛtahṛdayopi divasavaśena mauhūrti-kagaṇopadiṣṭe praśaste muhūrte nivāritanikhilaparijanaḥ śukanāsa-dvitīyo maṇimayamaṅgalakalaśayugalāśūnyenāsaktabahuputrikālaṃkṛtenavividhanavapallavanivahanirantaranicitena saṃnihitakanakamayahalamusalayu-gena viralagrathitasitakusumamiśradūrvāpravālamālālaṃkṛtenāvalambitāvi-kalavyāghracarmaṇā vandanamālāntarālaghaṭitaghaṇṭāgaṇena dvāradeśena vi-rājamānamubhayataśca dvārapakṣakayormaryādānipuṇena gomayamayībhiruttā-navinihitavarāṭakadanturābhirantarāntarābaddhavividhavarṇarāgarucirakūrpā-sakusumaleśalāñchitābhiḥ kusumbhakesaralavāśleṣalohitābhirlekhābhirā-likhitasvastikabhaktijālamuparacayatā haridrādravavicchuraṇaparipiñja-rāmbaradhāriṇīṃ bhagavatīṃ ṣaṣṭhīdevīṃ kurvatā vikacapakṣapuṭavikaṭaśikha-ṇḍipṛṣṭhamaṇḍalādhirūḍhamālolalohitapaṭaghaṭitapatākamullasitaśaktidaṇḍa-pracaṇḍaṃ kārtikeyaṃ saṃghaṭayatā vinyastālaktakapaṭalapāṭalamadhyabhāgau sū-ryācandramasāvābadhnatā kuṅkumapaṅkapiñjarīkṛtāmūrdhvaprotakanakamayayava-nikarakaṇṭakitāmāviralalagnagaurasiddhārthakaprakaratayā kāñcanarasakhaci-tāmiva mṛnmayaguṭikākadambamālāṃ vinyasyatā candanajaladhavaliteṣubhittiśikharabhāgeṣu pañcarāgavicitracelacīrakalāpacihnāmāpītapiṣṭapa-ṅkāṅkitāṃ vardhamānaparaṃparāmanyāni ca prasavagṛhamaṇḍanamaṅgalāni saṃpā-dayatā puraṃdhrivargeṇa samadhiṣṭhitamupadvārasaṃyatavividhagandhakusumamā-lālaṃkṛtajaracchāgamakhilavrīhimadhyāvasthāpitāryavṛddhādhyāsitaśayanaśi-robhāgamanavaratadahyamānājyamiśrabhujaganirmokameṣaviṣāṇakṣodamanalapluṣyamāṇāriṣṭatarupallavollasitarakṣādhūmagandhamadhyayanamukharadvijagaṇavipra-kīryamāṇaśāntyudakalavamabhinavalikhitamātṛpaṭapūjāvyagradhātrījanamane-kavṛddhāṅganārabdhasūtikāmaṅgalagītikāmanoharamupapādyamānasvastyayanaṃkriyamāṇaśiśurakṣābalividhānamābadhyamānadhavalakusumadāmaśatamavi-cchinnapaṭhyamānanārāyaṇanāmasahasramamalahāṭakayaṣṭipratiṣṭhāpitairantaḥśu-bhaśatānīva niścalaśikhairdhyāyadbhirmaṅgalapradīpairudbhāsitamutkhātāsilatā-sanāthapāṇibhiḥ sarvato rakṣāpuruṣaiḥ parivṛtaṃ sūtikāgṛhamapaśyat |ambhaḥ pāvakaṃ ca spṛṣṭvā viveśa |</p>
      <pb n="71"/>
      <pb n="72"/>
      <p xml:id="p72_l3" n="72,3">praviśya ca prasavaparikṣāmapāṇḍumūrterutsaṅgagataṃ vilāsavatyāḥ sva-prabhāsamudayopahatagarbhagṛhapradīpaprabhamaparityaktagarbharāgatvādudayaparipāṭa-lamaṇḍalamiva savitāramaparasaṃdhyālohitabimbamiva candramasamanupajā-takāṭhinyamiva kalpatarupallavamutphullamiva raktāravindarāśimavanida-rśanāvatīrṇamiva lohitāṅgaṃ vidrumakisalayadalairiva bālātapacchedairivapadmarāgaraśmibhiriva racitāvayavamanabhivyaktamukhapañcakamiva mahā-senaṃ suravanitākaraparibhraṣṭamivāmarapatikumārakamuttaptakalyāṇakārta-svarabhāsvarayā svadehaprabhayā pūrayantamiva vāsabhavanamudbhāsamānaiḥ saha-jabhūṣaṇairiva mahāpuruṣalakṣaṇairupetamāgāmikālapālanaprahṛṣṭayeva śriyāsamāliṅgitamāhlādahetumātmajaṃ dadarśa | vigatanimeṣaniścalapakṣmaṇā mu-hurmuhuḥ pramṛṣṭasaṃghaṭitānandabāṣpapaṭalaplutatārakeṇa dūravisphāritena sni-gdhena cakṣuṣā pibannivālapanniva spṛśanniva manorathasahasraprāptadarśanaṃsaspṛhamīkṣamāṇastanayānanaṃ mumude | kṛtakṛtyaṃ cātmānaṃ mene | samṛddha-manorathaḥ śukanāsastu śanaiḥ śanairaṅgapratyaṅgānyasya nirūpayanprīti-vistāritalocano bhūmipālamavādīt | deva paśya paśyāsya kumārasyagarbhasaṃpīḍanavaśādaparisphuṭāvayavaśobhasyāpi māhātmyamāvirbhāvayanticakravarti≤cinhāni≥«cihnāni» | tathā hi | asya saṃdhyāṃśuraktabālaśaśikalākārelalāṭapaṭṭe nalinanālabhaṅgatantutanvīyamūrṇā parisphurati | etadvikaca-puṇḍarīkadhavalaṃ karṇāntāyataṃ muhurmuhurunmiṣitairdhavalayatīva vāsabhava-namarālapakṣmalocanayugalam | vijṛmbhamāṇakamalakośaparimalamanohara-miyamasya sahajamānanāmodamājighratīva dūrāyatā kanakalekheva nā-sikā | raktotpalakalikākāramudvahatīva cāsyādhararucakam | rakto-tpalakalikālohitatalau bhagavato viṣṭaraśravasa iva śaṅkhacakracihnau pra-śastalekhālāñchitau karau | abhinavakalpatarupallavakomalaṃ lekhāmayai-rdhvajarathaturagātapatrakamalairalaṃkṛtamanekanarendrasahasracūḍāmaṇicakracumba-nocitaṃ caraṇayugalam | eṣa ca dundubherivātigambhīraḥ svarayogosyarudataḥ śrūyate |</p>
      <pb n="73"/>
      <p xml:id="p73_l7" n="73,7">ityevaṃ kathayatyeva tasminsasaṃbhramāpasṛtena rājalokena dvāristhitenadattamārgastvaritagatirāgatya praharṣodgamapulakitatanuḥ sphārībhavallocanomaṅgalanāmā prahṛṣṭavadanaḥ puruṣaḥ pādayoḥ praṇamya rājānaṃ vyajijñapat |deva diṣṭyā vardhase | pratihatāste śatravaḥ | ciraṃ jīva | jaya ca pṛthivīm |tvatprasādādatrabhavataḥ śukanāsasyāpi jyeṣṭhāyāṃ brāhmaṇyāṃ manoramābhi-dhānāyāṃ rāma iva reṇukāyāṃ tanayo jātaḥ | śrutvā devaḥ pramāṇamiti |</p>
      <p xml:id="p73_l13" n="73,13">atha nṛpatiramṛtavṛṣṭipratimamākarṇya tadvacanaṃ prītivisphāritākṣaḥpratyavadat | aho kalyāṇaparaṃparā | satyoyaṃ janapravādo yadvipadvipadaṃsaṃpatsaṃpadamanubadhnātīti | sarvathā samānasukhaduḥkhatāṃ darśayatā vidhināpibhavateva vayamanuvartitāḥ | ityabhidhāya prītivikasitamukhaḥ sarabhasamā-liṅgaya vihasansvayameva śukanāsasyottarīyaṃ pūrṇapātraṃ jahāra | tasmaica prītamanāḥ priyavacanaśravaṇānurūpaṃ puruṣāyāparimitaṃ pāritoṣikamā-dideśa | utthāya ca tathaiva tena caraṇavikuṭṭanakvaṇitanūpurasahasramukha-ritadigantareṇa sarabhasotkṣepacalitamaṇivalayāvalīvācālitabhujalate-nordhvīkṛtairuttānatalaiḥ karapuṭairanilalulitāmākāśakamalinīmiva darśa-yatā paryastamṛditakarṇapallavena parasparāṅgadakoṭisaṃghaṭṭadaṣṭapāṭitottarī-yāṃśukena śramajaladhautāṅgarāgarañjitanavīnavāsasā kiṃcidavaśiṣṭatamā-lapatreṇa vilasadvāravilāsinīhasitairunnidrakairavavanānukāraṃ prathayatā sa-rabhasavalganaskhalallolahāralatāsphālitakucasthalena sindūratilakaluli-tālakalekhena viprakīrṇapiṣṭātakapāṃśupuñjapiñjaritakeśapāśena pranṛtta-kalamūkakubjakirātavāmanabadhirajaḍajanapuraḥsareṇottarīyāṃśukagrīvā-baddhāvakṛṣṭaviḍambitajaratkañcukikadambakena vīṇāveṇumurajakāṃsyatā-lalayānugatena kalamadhuramudgāyatā harṣanirbharatayā mattenevonmattenevagrahagṛhīteneva vyapagatavācyāvācyavivekena nṛttakrīḍāprasaktenāntaḥpu-rikājanena pracalamaṇikuṇḍalāhatakapolabhittinā ca vighūrṇamānakarṇo-tpalenādhovigalitavilolaśekhareṇa dolāyamānavaikakṣakakusumamālenanirdayaprahatabherīmṛdaṅgamardalapaṭahaninādānugatakāhalāśaṅkharavajanitarabhase-na caraṇasaṃnipātairdārayateva vasudhāṃ rājaparijanena pravṛttanṛttena ca cā-raṇagaṇena vividhamukhavādyakṛtakolāhalena paṭhatā gāyatā cānugamya-mānaḥ śukanāsabhavanaṃ gatvā dviguṇataramutsavamakārayat |</p>
      <pb n="74"/>
      <p xml:id="p74_l14" n="74,14">atikrānte ca ṣaṣṭhījāgare prāpte daśamehani puṇye muhūrte gāḥ su-varṇaṃ ca koṭiśo brāhmaṇasātkṛtvā māturasya mayā paripūrṇamaṇḍalaśca-ndraḥ svapne mukhakamalamāviśandṛṣṭa iti svamānurūpameva rājā svasūno-ścandrāpīḍa iti nāma cakāra | aparedyuḥ śukanāsopi kṛtvā brāhmaṇo-citāḥ sakalāḥ kriyā rājānumatamātmajasya viprajanocitaṃ vaiśampā-yana iti nāma cakre | krameṇa kṛtacūḍākaraṇādibālakriyākalāpasyaśaiśavamaticakrāma candrāpīḍasya |</p>
      <p xml:id="p74_l21" n="74,21">tārāpīḍaḥ krīḍāvyāsaṅgavighātārthaṃ bahirnagarādanusipramardhakrośa-mātrāyāmamatimahatā tuhinagiriśikharamālānukāriṇā sudhādhavalenaprākāramaṇḍalena parivṛtamanuprākāramāhitena mahatā parikhāvalayena pa-riveṣṭitamatidṛḍhakapāṭasaṃpuṭamudghāṭitaikadvārapraveśamekāntoparacitaturaṃga-vāhyālīvibhāgamadhaḥkalpitavyāyāmaśālamamarāgārākāraṃ vidyāmandi-ramakārayat | sarvavidyācāryāṇāṃ ca saṃgrahe yatnamatimahāntamanvatiṣṭhat |</p>
      <pb n="75"/>
      <p xml:id="p75_l4" n="75,4">tatrasthaṃ ca taṃ kesarikiśorakamiva pañjaragataṃ kṛtvā pratiṣiddhani-rgamamācāryakulaputraprāyaparijanaparivāramapanītāśeṣaśiśujanakrīḍāvyā-saṅgamananyamanasamakhilavidyopādānārthamācāryebhyaścandrāpīḍaṃ śobhane di-vase vaiśampāyanadvitīyamarpayāṃbabhūva | pratidinaṃ cotthāyotthāya saha vi-lāsavatyā viralaparijanastatraiva gatvainamālokayāmāsa rājā |</p>
      <p xml:id="p75_l9" n="75,9">candrāpīḍopyananyahṛdayatayā tathā niyantrito rājñācireṇaiva kāle-na yathāsvamātmakauśalaṃ prakaṭayadbhiḥ pātravaśādupajātotsāhairācāryairupa-diśyamānāḥ sarvā vidyā jagrāha | maṇidarpaṇa ivātinirmale tasminsaṃ-cakrāma sakalaḥ kalākalāpaḥ | tathā hi pade vākye pramāṇe dharmaśāstrerājanītiṣu vyāyāmavidyāsu cāpacakracarmakṛpāṇaśaktitomaraparaśuga-dāprabhṛtiṣu sarveṣvāyudhaviśeṣeṣu rathacaryāsu gajapṛṣṭheṣu turaṃgameṣu vīṇā-veṇumurajakāṃsyatāladardurapuṭaprabhṛtiṣu vādyeṣu bharatādipraṇīteṣu nṛttaśā-streṣu nāradīyaprabhṛtiṣu gāndharvavedaviśeṣeṣu hastiśikṣāyāṃ turagavayo-jñāne puruṣalakṣaṇeṣu citrakarmaṇi pattracchedye pustakavyāpāre lekhyakarmaṇisarvāsu dyūtakalāsu gandharvaśāstreṣu śakunirutajñāne grahagaṇite ratnaparī-kṣāsu dārukarmaṇi dantavyāpāre vāstuvidyāsvāyurvede yantraprayoge viṣā-paharaṇe suruṅgopabhede taraṇe laṅghane plutiṣvārohaṇe ratitantreṣvindrajālekathāsu nāṭakeṣvākhyāyikāsu kāvyeṣu mahābhāratapurāṇetihāsarāmāya-ṇeṣu sarvalipiṣu sarvadeśabhāṣāsu sarvasaṃjñāsu sarvaśilpeṣu chandaḥsvanye-ṣvapi kalāviśeṣeṣu paraṃ kauśalamavāpa |</p>
      <pb n="76"/>
      <p xml:id="p76_l1" n="76,1">sahajā cāsyājasramabhyasyato vṛkodarasyeva śaiśava evāvirba-bhūva sarvalokavismayajananī mahāprāṇatā | yadṛcchayā krīḍatāpyanenakaratalāvalambitakarṇapallavāvanatāṅgāḥ siṃhakiśorakakramākrāntā ivagajakalabhakāścalitumapi na śekuḥ | ekaikena kṛpāṇaprahāreṇa bālaeva tālatarūnmṛṇāladaṇḍāniva lulāva | sakalarājanyavaṃśavanadā-vānalasya paraśurāmasyevāsya nārācāḥ śikhariśilātalabhidobabhūvuḥ | daśapuruṣasaṃvāhanayogyena cāyodaṇḍena śramamakarot | ṛteca mahāprāṇatāyāḥ sarvābhiranyābhiḥ kalābhiranucakāra taṃ vaiśampā-yanaḥ | candrāpīḍasya tu sakalakalākalāpaparicayabahumānena śukanā-sagauraveṇa sahapāṃśukrīḍanatayā sahasaṃvṛddhatayā ca sarvaviśrambhasthānaṃdvitīyamiva hṛdayaṃ vaiśampāyanaḥ paraṃ mitramāsīt | nimeṣamapi tenavinā sthātumekākī na śaśāka | vaiśampāyanopi tamuṣṇakaramivavāsaronugacchanna kṣaṇamapi virahayāṃcakāra |</p>
      <p xml:id="p76_l14" n="76,14">evaṃ tasya sarvavidyāparicayamācarataścandrāpīḍasya tribhuvanavilobha-nīyomṛtarasa iva sāgarasya sakalalokahṛdayānandajananaścandrodaya ivapradoṣasya bahuvidharāgavikārabhaṅguraḥ suradhanuḥkalāpa iva jaladharasa-mayasya makaradhvajāyudhabhūtaḥ kusumaprasava iva kalpapādapasyābhinavābhi-vyajyamānarāgaramaṇīyaḥ sūryodaya iva kamalavanasya vividhalāsyavi-lāsayogyaḥ kalāpa iva śikhaṇḍino yauvanārambhaḥ prādurbhavantramaṇīya-syāpi dviguṇāṃ ramaṇīyatāṃ pupoṣa | labdhāvasaro navasevaka iva ni-kaṭībabhūvāsya manmathaḥ | lakṣmyā saha vitastāra vakṣaḥsthalam | bandhuja-namanorathaiḥ sahāpūryatorudaṇḍadvayam | arijanena saha tanimānamabhajatamadhyabhāgaḥ | tyāgena saha prathimānamātatāna nitambabhāgaḥ | pratāpenasahāruroha romarājiḥ | ahitakalatrālakalatābhiḥ saha pralambatāmu-payayau bhujayugalam | caritena saha dhavalatāmabhajata locanayugalam |ājñayā saha gururbabhūva bhujaśikharadeśaḥ | svareṇa saha gambhīratāmā-jagāma hṛdayam |</p>
      <pb n="77"/>
      <p xml:id="p77_l5" n="77,5">evaṃ ca krameṇa samārūḍhayauvanārambhaṃ parisamāptasakalakalāvijñāna-madhītāśeṣavidyaṃ cāvagamyānumoditamācāryaiścandrāpīḍamānetuṃ rājā balā-dhikṛtaṃ balāhakanāmānamāhūya bahuturagabalapadātiparivṛtamatipraśastehaniprāhiṇot | sa gatvā vidyāgṛhaṃ dvāḥsthaiḥ samāveditaḥ praviśya kṣiti-talāvilambitacūḍāmaṇinā śirasā praṇamya svabhūmisamucite rājasa-mīpa iva savinayamāsane rājaputrānumato nyaṣīdat | sthitvā ca muhū-rtamātraṃ balāhakaścandrāpīḍamupasṛtya darśitavinayo vyajijñapat | ku-māra mahārājaḥ samājñāpayati | pūrṇā no manorathāḥ | adhītāniśāstrāṇi | śikṣitāḥ sakalāḥ kalāḥ | gatosi sarvāsvāyudhavidyāsuparāṃ pratiṣṭhām | anumatosi nirgamāya vidyāgṛhātsarvācāryaiḥ |upagṛhītaśikṣaṃ gandhagajakumārakamiva vāribandhādvinirgatamavagatasaka-lakalākalāpaṃ paurṇamāsīśaśinamiva navodgataṃ paśyatu tvāṃ janaḥ | vra-jantu saphalatāmaticiradarśanotkaṇṭhitāni lokalocanāni | darśanaṃ pratite samutsukānyatīva sarvāṇyantaḥpurāṇi | ayamatrabhavato daśamo va-tsaro vidyāgṛhamadhivasataḥ | praviṣṭosi ṣaṣṭhamanubhavanvarṣam | evaṃ saṃ-piṇḍitenāmunā ṣoḍaśena pravardhase | tadadyaprabhṛti nirgatya darśanotsukā-bhyo dattvā darśanamakhilābhyo mātṛbhyobhivādya ca gurūnapagataniyantraṇoyathāsukhamanubhava rājyasukhāni navayauvanalalitāni ca | saṃmānaya rāja-lokam | pūjaya dvijātīn | paripālaya prajāḥ | ānandaya bandhuvargam |ayaṃ ca te tribhuvanaikaratnamanilagaruḍasamajava indrāyudhanāmā turaṃgamaḥpreṣito mahārājena dvāri tiṣṭhati | eṣa khalu devasya pārasīkādhipatinātribhuvanāścaryamiti kṛtvā jaladhijalādutthitamayonijamidamaśvaratnamā-sāditaṃ mayā mahārājādhirohaṇayogyamiti saṃdiśya prahitaḥ | dṛṣṭvāca niveditaṃ lakṣaṇavidbhiḥ | deva yānyuccaiḥśravasaḥ śrūyante lakṣaṇānitairayamupeto naivaṃvidho bhūto bhāvī vā turaṃgama iti | tadayamanugṛhyatā-madhirohaṇena | idaṃ ca mūrdhābhiṣiktapārthivakulaprasūtānāṃ vinayopapa-nnānāṃ śūrāṇāmabhirūpāṇāṃ kalāvatāṃ ca kulakramāgatānāṃ rājaputrāṇāṃsahasraṃ paricārārthamanupreṣitaṃ turaṃgamādhirūḍhaṃ dvāri praṇāmalālasaṃ prati-pālayati |</p>
      <pb n="78"/>
      <p xml:id="p78_l11" n="78,11">ityabhidhāya viratavacasi balāhake candrāpīḍaḥ piturājñāṃ śirasikṛtvā navajaladharadhvānagambhīrayā girā praveśyatāmindrāyudha iti ni-rjigamiṣurādideśa |</p>
      <p xml:id="p78_l14" n="78,14">atha vacanānantarameva praveśitamubhayataḥ khalīnakanakakaṭakāvala-gnābhyāṃ pade pade kṛtākuñcanaprayatnābhyāṃ puruṣābhyāmavakṛṣyamāṇamatipra-māṇamūrdhvakarapuruṣaprāpyapṛṣṭhabhāgamāpibantamiva saṃmukhāgatamakhilamākā-śamatiniṣṭhureṇa muhurmuhuḥ prakampitodararandhreṇa heṣāraveṇa pūritabhuvano-daravivareṇa nirbhartsayantamivālīkavegadurvidagdhaṃ garutmantamatidūramava-namatā pratikṣaṇamatidūramunnamatā ca javanirodhasphītaroṣaghuraghurāyamāṇa-ghoraghoṇena śirobhāgeṇa nijajavadarpavaśādullaṅghanārthamākalayantamiva tri-bhuvanamasitapītaharitapāṭalābhirākhaṇḍalacāpānukāriṇībhirlekhābhiḥ ka-lmāṣitaśarīramāstīrṇavicitravarṇakambalamiva kuñjarakalabhaṃ kailāsata-ṭāghātadhātudhūlipāṭalamiva haravṛṣabhamasurarudhirapaṅkalekhālohitasaṭamivapārvatīsiṃhaṃ raṃhaḥsaṃghātamiva mūrtimantamanavarataparisphuratprothapuṭonmukta-sūtkāreṇātijavāpītamanilamiva nāsikāvivareṇodvamantamantaḥskhali-tamukharakhalīnakharaśikharakṣobhajanmano lālājalabhuvaḥ phenapallavānudadhi-nivāsaparipītāmṛtarasagaṇḍūṣānivodgirantamatyāyatamatinirmāsatayā sa-mutkīrṇamiva vadanamudvahantamānanamaṇḍalanihitāruṇamaṇisamudgatairaṃśuka-lāpairupetenāvasaktaraktacāmareṇeva niścalaśikhareṇa karṇayugalena virāja-mānamujjvalakanakaśṛṅkhalāracitaraśmikalāpakalitayā lākṣālohitala-mbalolasaṭāsaṃtānayā jalanidhisaṃcaraṇalagnavidrumapallavayeva śirodhara-yopaśobhitamatikuṭilakanakapattralatāpratānabhaṅgureṇa pade pade raṇitaratna-mālena sthūlamuktāphalaprāyeṇa tārāgaṇeneva saṃdhyārāgamaruṇenāśvālaṃkā-reṇālaṃkṛtamaśvālaṃkāranihitamarakataratnaprabhāśyāmāyamānadehatayā gaga-natalanipatitadivasakararathaturaṃgamaśaṅkāmivopajanayantamatitejasvitayājavanirodharoṣavaśātpratiromakūpamudgatāni sāgaraparicayāllagnāni mu-ktāphalānīva svedalavajālakāni varṣantamindranīlamaṇipādapīṭhānukā-ribhirañjanaśilāghaṭitairivānavaratapatanotpatanajanitaviṣamakharamukhara-vaiḥ pṛthubhiḥ khurapuṭairjarjaritavasuṃdharairmurajavādyamivābhyasyantamutkīrṇa«-»miva jaṅghāsu vistāritamivorasi ślakṣṇīkṛtamiva mukhe prasāritamivakaṃdharāyāmullikhitamiva pārśvayordviguṇīkṛtamiva jaghanabhāge javaprati-pakṣamiva garutmatastrailokyasaṃcaraṇasahāyamiva mārutasyāṃśāvatāramivo-caiḥśravaso vegasabrahmacāriṇamiva manasaḥ haricaraṇamiva sakalava-suṃdharollaṅghanakṣamaṃ varuṇahaṃsamiva mānasapracāraṃ madhumāsadivasamivavikasitāśokapāṭalaṃ vratinamiva bhasmasitapuṇḍrakāṅkitamukhaṃ kamala-vanamiva madhupaṅkapiṅgakesaraṃ grīṣmadivasamiva mahāyāmamugratejasaṃ cabhujaṃgamiva sadāgatyabhimukhamudadhipulinamiva śaṅkhamālikābharaṇaṃ bhī-tamiva stabdhakarṇa vidyādhararājyamiva cakravartinaravāhanocitaṃ sūryo-dayamiva sakalabhuvanārghārhamaśvātiśayamindrāyudhamadrākṣīt |</p>
      <pb n="79"/>
      <pb n="80"/>
      <p xml:id="p80_l4" n="80,4">dṛṣṭvā ca tamadṛṣṭapūrvamamānuṣalokocitākāramakhilatribhuvanarājyo-citamaśeṣalakṣaṇopapannamaśvarūpātiśayamatidhīraprakṛterapi candrāpīḍasyapasparśa vismayo hṛdayam | āsīccāsya manasi | sarabhasavivartanava-litavāsukibhramitamandareṇa mathnatā jalanidhijalamidamaśvaratnamanabhyuddha-ratā kiṃ nāma ratnamuddhṛtaṃ surāsuralokeṇa | anārohatā ca meruśilā-talaviśālamasya pṛṣṭhamākhaṇḍalena kimāsāditaṃ trailokyarājyaphalam |uccaiḥśravasā vismitahṛdayo vañcitaḥ khalu jalanidhinā śatamakhaḥ |manye ca bhagavato nārāyaṇasya cakṣurgocaramiyatā kālena nāyamupa-gataḥ | yenādyāpi tāṃ garuḍārohaṇavyasanitāṃ na parityajati | aho kha-lvatiśayitatridaśarājasamṛddhiriyaṃ tātasya rājyalakṣmīḥ | yadevaṃvidhā-nyapi sakalatribhuvanadurlabhāni ratnānyupakaraṇatāmāgacchanti | atite-jasvitayā mahāprāṇatayā ca sadaivateveyamasyākṛtiḥ | yatsatyamārohaṇeśaṅkāmiva me janayati | na hi sāmānyavājināmamānuṣalokocitāḥsakalatribhuvanavismayajananya īdṛśyo bhavantyākṛtayaḥ | daivatānyapihi muniśāpavaśādujjhitanijaśarīrakāṇi śāpavacanopanītāni śa-rīrāntarāṇyadhyāsata eva | śrūyate hi | purā kila sthūlaśirā nāmamahātapā munirakhilabhuvanalalāmabhūtāmapsarasaṃ rambhābhidhānāṃ śaśāpa |sā suralokamapahāyāśvahṛdaye niveśyātmānamaśvahṛdayeti vikhyātā va-ḍavā mṛttikāvatyāṃ śatadhanvānaṃ nāma rājānamupasevamānā martyalokemahāntaṃ kālamuvāsa | anye ca mahātmāno munijanaśāpaparipīta-prabhāvā nānākārā bhūtvā babhramurimaṃ lokam | asaṃśayamanenāpi ma-hātmanā kenāpi śāpabhājā bhavitavyam | āvedayatīva madantaḥkara-ṇamasya divyatām |</p>
      <pb n="81"/>
      <p xml:id="p81_l4" n="81,4">iti vicintayannevārurukṣurāsanādudatiṣṭhat | manasā ca taṃ turaṃ-gamamanupasṛtya mahātmannarvanyosi sosi namostu te sarvathā marṣaṇīyo-yamārohaṇātikramosmākamaparigatāni daivatānyapyanucitaparibhavabhāñjibhavantītyāmantrayāṃbabhūva | viditābhiprāya iva sa tamindrāyudhaśca-ṭulaśiraḥkesarasaṭāhatyākūṇitākekaratārakeṇa tiryakcakṣuṣā vilo-kya muhurmuhustāḍayatā kṣititalamutkhātadhūlidhūsaritakroḍaromarājinādakṣiṇakhureṇārohaṇāyāhvayanniva sphuritaghrāṇavivaraghargharadhvanimiśraṃ ma-dhuramaparuṣahuṃkāraparaṃparānubaddhamatimanoharaṃ heṣāravamakarot | a-thānena madhuraheṣitena dattārohaṇābhyanujña ivendrāyudhamāruroha candrāpī-ḍaḥ | samāruhya taṃ prādeśamātramiva trailokyamakhilaṃ manyamāno nirga-tya pralayajaladharavimuktopalāsāraparuṣeṇa jarjarayateva rasātalamati-niṣṭhureṇa khurapuṭānāṃ raveṇa khurarajoniruddhaghrāṇaghoraghoṣeṇa ca heṣitenabadhirīkṛtasakalabhuvanavivaramaśiśirakiraṇadīdhitiparāmarśasphurita-vimalaphalakenordhvīkṛtena kuntalatāvanenonnālanīlotpalakalikāvanaga-hanaṃ sara iva gaganatalamalaṃkurvāṇamuddaṇḍamāyūrātapatrasahasrāndhakāritā-ṣṭadiṅmukhatayā sphuritaśatamanyucāpakalāpakalmāṣamiva jaladharavṛnda-mudvamatphenapuñjadhavalitamukhatayānavaratavalganacaṭulatayā ca pralayasāga-rajalakallolasaṃghātamiva samudgatamadṛṣṭaparyantamaśvasainyamapaśyat | taccasāgarajalamiva candrodayena candrāpīḍanirgamena sakalameva saṃcacā-lāśvīyam | ahamahamikayā ca praṇāmalālasāḥ sarabhasāpanītātapatra-śūnyaśirasaḥ parasparotpīḍanakupitaturaṃgamanivāraṇāyastā rājaputrāstaṃparyavārayanta | ekaikaśaśca pratināmagrahaṇamāvedyamānā balāhakena vi-pracalitamukuṭapadmarāgakiraṇodgamacchalenānurāgamivodvamadbhiḥ saṃghaṭitase-vāñjalimukulatayā yauvarājyābhiṣekakalaśāvarjitasalilalagnakamalai-riva dūrāvanataiḥ śirobhiḥ praṇemuḥ |</p>
      <pb n="82"/>
      <p xml:id="p82_l6" n="82,6">candrāpīḍastu tānsarvānmānayitvā yathocitamanantaraṃ turaṃgamādhi-rūḍhenānugamyamāno vaiśampāyanena rājyalakṣmīnivāsapuṇḍarīkākṛtināsakalarājanyakulakumudakhaṇḍacandramaṇḍaleneva turaṃgamasenāsravantīpuli-nāyamānena kṣīrodaphenadhavalitavāsukiphaṇāmaṇḍalacchavinā sthūlamuktā-kalāpajālakāvṛtenopari cihnīkṛtaṃ kesariṇamudvahatātimahatā kārtasva-radaṇḍena dhriyamāṇenātapatreṇa nivāritātapa ubhayataḥ samuddhūyamānacā-marakalāpapavananartitakarṇapallavaḥ puraḥpradhāvatā taruṇavīrapuruṣaprāyeṇā-nekasahasrasaṃkhyena padātiparijanena jaya jīveti ca madhuravacasā ma-ṅgalaprāyamanavaratamuccaiḥ paṭhatā bandijanena stūyamāno nagarābhimukhaḥ pra-tasthe |</p>
      <p xml:id="p82_l16" n="82,16">krameṇa ca taṃ samāsāditavigrahamanaṅgamivāvatīrṇaṃ nagaramārgamanuprāpta-mavalokya sarva eva parityaktasakalavyāpāro rajanikarodayaparibudhyamā-nakumudavanānukārī janaḥ samajani | satyasminsaṃprati mukhakumudakada-mbakavikṛtākṛtiḥ kārtikeyo viḍambayati kumāraśabdam | aho vaya-matipuṇyabhājaḥ | yadimāmamānuṣīmasyākṛtimantaḥsamārūḍhaprītirasani-syandavistāritena kutūhalottānitena locanayugalenānivāritāḥ paśyā-maḥ | saphalā nodya jātā janmavattā | sarvathā namosmai rūpāntara-dhāriṇe bhagavate candrāpīḍacchadmane puṇḍarīkekṣaṇāya | iti vadannāracitapra-ṇāmāñjalirnagaralokaḥ praṇanāma | sarvataśca samupāvṛtakapāṭapuṭapraka-ṭavātāyanasahasratayā candrāpīḍadarśanakutūhalānnagaramapi samunmīlita-locananivahamivābhavat | anantaraṃ ca samāptasakalavidyo vidyāgṛhā-nnirgatoyamāgacchati candrāpīḍa iti samākarṇyālokanakutūhalinyaḥ sa-rvasminneva nagare sasaṃbhramamutsṛṣṭārdhaparisamāptaprasādhanavyāpārāḥ kā-ścidvāmakaratalagatadarpaṇāḥ sphuritasakalarajanikaramaṇḍalā iva paurṇa-māsīrajanyaḥ kāścidārdrālaktakarasapāṭalitacaraṇapuṭāḥ kamalapari-pītabālātapā iva nalinyaḥ kāścitsasaṃbhramagativigalitamekhalāka-lāpākulitacaraṇakisalayāḥ śṛṅkhalāsaṃdānamandamandasaṃcāriṇya ivakariṇyaḥ kāścijjaladharasamayadivasaśriya ivendrāyudharāgarucirāmba-radhāriṇyaḥ kāścidullasitadhavalanakhamayūkhapallavānnūpuraravākṛṣṭagṛhaka-lahaṃsakāniva caraṇapuṭānudvahantyaḥ kāścitkaratalasthitasthūlahārayaṣṭayoratimiva madanavināśaśokagṛhītasphaṭikākṣavalayāṃ viḍambayantyaḥkāścitpayodharāntarālagalitamuktālatāstanuvimalasrotojalāntaritaca-kravākamithunā iva pradoṣaśriyaḥ kāścinnūpuramaṇisamutthitendrāyudhatayāparicayānugatagṛhamayūrikā iva virājantyaḥ kāścidardhapītojjhita-maṇicaṣakāḥ sphuritarāgairmadhurasamivādharapallavaiḥ kṣarantyo harmyata-lāni lalanāḥ samāruruhuḥ | anyāśca marakatavātāyanavivaravinirga-tamukhamaṇḍalā vikacakamalakośapuṭāmambaratalasaṃcāriṇīṃ kamalinī-miva darśayantyo dadṛśuḥ |</p>
      <pb n="83"/>
      <p xml:id="p83_l21" n="83,21">udapādi ca sahasā sarabhasasaṃcalanajanmā madhurasāraṇāsphālita-vīṇāravakolāhalabahalo rasanāravāhūtagṛhasārasarasitasaṃbhinnaḥ skhali-tacaraṇatalatāḍitasopānajātagambhīradhvaniprahṛṣṭānāmavarodhaśikhaṇḍināṃkekāravairanugamyamāno navajaladhararavabhayacakitakalahaṃsakolāhalakoma-lo makaradhvajavijayaghoṣaṇānukārī parasparavighaṭṭanāraṇitatāratarahāra-maṇīnāṃ ramaṇīnāṃ śrotrahārī harmyakukṣiṣu pratiravanihrādī bhūṣaṇaninādaḥ |</p>
      <pb n="84"/>
      <p xml:id="p84_l4" n="84,4">muhūrtādiva yuvatijananirantaratayā nārīmayā iva prāsādāḥ sāla-ktakapadakamalavinyāsaiḥ pallavamayamiva kṣititalamaṅganānāmaṅgaprabhāpra-vāheṇa lāvaṇyamayamiva nagaramānanamaṇḍalanivahena candrabimbamayamivagaganatalamātapanivāraṇāyottānitakaratalajālakena kamalavanamayamivadikcakravālamābharaṇāṃśukalāpenendrāyudhamaya ivātapo locanamayūkhale-khāsaṃtānena nīlotpaladalamaya iva divaso babhūva | kautukaprasārita-niścalalocanānāṃ ca paśyantīnāṃ tāsāmādarśamayānīva salilamayānīvasphaṭikamayānīva hṛdayāni viveśa candrāpīḍākṛtiḥ |</p>
      <p xml:id="p84_l12" n="84,12">āvirbhūtamadanarasānāṃ cānyonyataḥ saparihāsāḥ saviśrambhāḥsasaṃbhramāḥ serṣyāḥ sotprāsāḥ sābhyasūyāḥ savilāsāḥ samanmathāḥsaspṛhāśca tatkṣaṇaṃ ramaṇīyāḥ prasasrurālāpāḥ | tathā hi | tvaritaga-mane māmapi pratipālaya | darśanonmatte gṛhāṇottarīyam | ullā-sayālakalatāmānanāvalambinīṃ mūḍhe | candralekhāmupāharopahārakusu-maskhalitacaraṇā patasi madanāndhe | saṃyamaya madaniścetane keśa-pāśam | utkṣipa candrāpīḍadarśanavyasanini kāñcīdāmakam | u-tsarpaya pāpe kapoladolāyitaṃ karṇapallavam | ahṛdaye gṛhāṇa nipa-titaṃ dantapattram | yauvanonmatte vilokyase janena sthagaya payodhara-bhāram | apagatalajje śithilībhūtamākalaya dukūlam | alīkamu-gdhe drutataramāgamyatām | kutūhalini dehi darśanāntaram | asaṃtuṣṭekiyadālokayase | taralahṛdaye parijanamapekṣasva | piśāci gali-tottarīyā hasyase janena | rāgāvṛtanayane paśyasi na sakhījanam |anekabhaṅgivikārapūrṇe duḥkhamakāraṇāyāsitahṛdayā jīvasi | mi-thyāvinīte kiṃ vyapadeśavīkṣitairviśrabdhamālokaya | yauvanaśālini kiṃpīḍayasi payodharabhāreṇa | atikopane purato bhava | matsariṇi ki-mekākinī ruṇatsi vātāyanam | anaṅgaparavaśe madīyamuttarīyāṃśu-kamuttarīyatāṃ nayasi | rāgāsavamatte nivārayātmānam | ujjhi-tadhairye kiṃ dhāvasi gurujanasamakṣam | ullasatsvabhāve kimevamāku-lībhavasi | mugdhe nigūhasva madanajvarajanitapulakajālakam | asā-dhvācaraṇe kimevamuttāmyasi | bahuvikāre vividhāṅgabhaṅgavalanāyā-sitamadhyabhāgā vṛthā khidyase | śūnyahṛdaye svabhavanānnirgatamapi nā-tmānamavagacchasi | kautukāviṣṭe vismṛtāsi niśvasitum | antaḥ-saṃkalparacitaratasamāgamasukharasanimīlitalocane samunmīlaya loca-nayugalamatikrāmatyayam | anaṅgaśaraprahāramūrchite ravikiraṇanivāra-ṇāya kuru śirasyuttarīyāṃśukapallavam | ayi satīvratagrahagṛhītedraṣṭavyamapaśyantī vañcayasi locanayugalam | adhanye hatāsi parapu-ruṣadarśanaparihāravratena | prasīdottiṣṭha sakhi paśya rativirahitaṃ sā-kṣādiva bhagavantamagṛhītamakaradhvajaṃ makaradhvajam | ayamasya si-tātapatrāntareṇālikulanīle śirasi timiraśaṅkānipatita iva śaśi-karakalāpo mālatīkusumaśekharobhilakṣyate | etadasya karṇābharaṇamara-kataprabhāśyāmāyitamuparacitavikacaśirīṣakusumakarṇapūramiva kapola-talamābhāti | ayamasya hārāntarniviṣṭāruṇamaṇikiraṇakalāpacchalenahṛdayaṃ vivikṣurabhinavayauvanarāga iva bahiḥ parisphurati | etadanenacāmarakalāpāntarairita eva vīkṣitam | etatkimapi vaiśampāyanena sahasamāmantrya daśanamayūkhalekhādhavalīkṛtadikcakravālaṃ hasitam | eṣo-sya śukapakṣatiharitarāgeṇottarīyāṃśukaprāntena balāhakasturaṃgakhuraca-lanajanmānamālagnamagrakeśeṣu reṇumapaharati | ayamanena lakṣmīkara-kamalakomalatalaḥ samutkṣipya tiryakturaṃgamaskandhe nikṣiptaścaraṇapallavaḥ |salīlamayamanena ca tāmbūlayācanārthamuttānitatalo dīrghāṅgulirātāmra-puṣkarakośaśobhī gajeneva śaivālakavalagrāsalālasaḥ prasāritaḥ karaḥ |dhanyā sā yā lakṣmīriva nirjitakamalaṃ karatalamasya vasuṃdharāsapa-tnī grahīṣyati | dhanyā ca devī vilāsavatī sakalamahīmaṇḍalabhāra-dhāraṇakṣamaḥ kakubhā diggaja iva garbheṇa yayāyaṃ vyūḍhaḥ |</p>
      <pb n="85"/>
      <pb n="86"/>
      <p xml:id="p86_l10" n="86,10">ityevaṃvidhāni cānyāni ca vadantīnāṃ tāsāmāpīyamāna iva lo-canapuṭairāhūyamāna iva bhūṣaṇaravairanugamyamāna iva hṛdayairnibadhyamāna i-vābharaṇaratnaraśmirajjubhirupahriyamāṇa iva navayauvanabalibhiḥ śithi-labhujalatāvigalitadhavalavalayanikaraiḥ pade pade vivāhānala iva kusu-mamiśrairlājāñjalibhiravakīryamāṇaścandrāpīḍo rājakulasamīpamāsa-sāda | krameṇa ca yāmāvasthitābhiranavaratakaraṭasthalagalitamadamasī-paṅkakarībhirañjanagirimālāmalinābhiḥ kuñjaraghaṭābhirandhakāritadi-ṅmukhatayā jaladharadivasāyamānamuddaṇḍadhavalātapatrasahasrasaṃkaṭamaneka-dvīpāntarāgatadūtaśatasamākulaṃ rājadvāramāsādya turaṃgamādavatatāra |</p>
      <p xml:id="p86_l19" n="86,19">avatīrya ca karatalena kare vaiśampāyanamavalambya puraḥ savinayaṃprasthitena balāhakenopadiśyamānamārgastribhuvanamiva puñjībhūtamāgṛhī-takanakavetralataiḥ sitavāravāṇadhāribhiḥ sitāṅgarāgaiḥ sitakusumaśe-kharaiḥ sitoṣṇīṣaiḥ sitaveṣaparigrahatayā śvetadvīpasaṃbhavairiva kṛtayugapuru-ṣairiva mahāpramāṇairdivāniśamālikhitairivotkīrṇairiva toraṇastambhaniṣa-ṇṇairdvārapālairanujjhitadvāradeśamanekasaṃjavanacandraśālikāviṭaṅkavedikā-saṃkaṭaśikharairabhraṃkaṣairapahasitakailāsaśailaśobhairamalasudhāvadātaiḥ saprā-leyaśailamiva mahāprāsādairanekavātāyanavivaravinirgatayuvatibhūṣaṇa-kiraṇasahasratayā kanakaśṛṅkhalājālakenevopari vitatena virāja-mānamantargatāyudhanivahābhirāśīviṣakulasaṃkulābhiḥ pātālaguhābhiri-vātigambhīrābhirāyudhaśālābhirupetamabalācaraṇālaktakarasaraktamaṇi-śakalaiḥ śikharanilīnaśikhikulakṛtakekāravakalakalaiḥ krīḍāparvata-kairupaśobhitamujjvalavarṇakambalāvaguṇṭhitakanakaparyāṇābhiḥ pralambacā-marakalāpacumbitacalakarṇapallavābhiḥ kulayuvatibhirivoparūḍhaśikṣā-vinayanibhṛtābhiryāmakareṇukābhiraśūnyakakṣāntaramālānastambhaniṣaṇṇenanavajaladharaghoṣagambhīramanugatavīṇāveṇuravaramyamāsphālitaghargharikāghargha-ramanavaratasaṃgītamṛdaṅgadhvanimāmīlitalocanatribhāgeṇa vāmadaśanakoṭi-niṣaṇṇahastena niścalakarṇatālenākarṇayatā salīlamubhayapārśvāvalambi-varṇakambalatayā vindhyagiriṇevāviṣkṛtadhātuvicitritapakṣasaṃpuṭenādhora-ṇagītānandakṛtamandrakaṇṭhagarjitena madajalaśabalaśaṅkhaśobhitaśravaṇapuṭe-na rajanikarabimbacumbisaṃvartakāmbudavṛndaviḍambakena karṇāvalambinākāñcanamayena kṛtakarṇapūramivāṅkuśena mukhamudvahatā madajalamalinenadvitīyeneva karṇacāmareṇa kapolataladolāyamānena madhukarakulenālaṃkri-yamāṇenātyudagratayā pūrvakāyasyātivāmanatayā ca jaghanabhāgasya pā-tālādiva uttiṣṭhatā niśāsamayeneva parisphuratsārdhacandranakṣatramālenaśaradārambheṇeva prakaṭitāruṇacārupuṣkareṇa vāmanarūpeṇeva kṛtatripadīvi-lāsena sphaṭikagiritaṭeneva lagnasiṃhamukhapratimena prasādhitenevālo-lakarṇapallavāhatamukhena gandhamādananāmnā gandhahastinā sanāthīkṛtai-kadeśamujjvalapaṭṭakambalapaṭaprāvāritapṛṣṭhaiśca rasitamadhuraghaṇṭikāravamu-kharakaṇṭhairmañjiṣṭhālohitaskandhakesaravālapallavairvanagajarudhirapāṭalasaṭai-riva kesaribhiḥ puronihitayavasarāśiśikharopaviṣṭamandurāpālairāsanna-maṅgalagītadhvanidattakarṇairantaḥkapoladhṛtamadhurasalavalulitalājakavalairbhū-pālavallabhairmandurāgataisturaṃgamairudbhāsitamadhikaraṇamaṇḍapagataiścāryaveṣaira-tyuccavetrāsanopaviṣṭairdharmamayairiva dharmādhikāribhirmahāpuruṣairadhiṣṭhitama-dhigatasakalagrāmanagaranāmabhirekabhavanamiva jagadakhilamālokayadbhirā-likhitasakalabhuvanavyāpāratayā dharmarājanagaravyatikaramiva darśayadbhi-radhikaraṇalekhakairālikhyamānaśāsanasahasramabhyantarāvasthitanarapatini-rgamapratīkṣaṇapareṇa ca sthānasthāneṣu baddhamaṇḍalena kanakamayārdhacandra-tārāgaṇaśataśabalaiścarmaphalakairniśāsamayamiva darśayatā sphuritaniśi-takaravālakaraprarohakarālitātapenaikaśravaṇapuṭaghaṭitadhavaladantapattreṇo-rdhvabaddhamaulikalāpena dhavalacandanasthāsakakhacitabhujorudaṇḍena baddhā-sidhenukenāndhradraviḍasiṃhalaprāyeṇa sevakajanenāsthānamaṇḍapagatena ca ya-thocitāsanopaviṣṭena prasārayatā durodarakrīḍāmabhyasyatāṣṭāpadavyāpā-ramāsphālayatā parivādinīmālikhatā citraphalake bhūmipālapratibimba-mābadhnatā kāvyagoṣṭhīmātanvatā parihāsakathāṃ vindatā bindumatīṃ ci-ntayatā prahelikāṃ bhāvayatā narapatikṛtakāvyasubhāṣitāni paṭhatā dvi-padīṃ gṛhṇatā kaviguṇānutkiratā pattrabhaṅgānālapatā vāravilāsinīja-namākarṇayatā vaitālikagītamanekasahasrasaṃkhyena dhavaloṣṇīṣapaṭāśliṣṭa-vikaṭakirīṭasaṃkaṭaśirasā sanirjharaśikharālagnabālātapamaṇḍaleneva ku-laparvatacakravālena mūrdhābhiṣiktena sāmantalokenādhiṣṭhitamāsthānotthi-tabhūmipālasaṃvartitānāṃ ca kuthānāṃ ratnāsanānāṃ ca rāśibhiranekavarṇai-rindrāyudhapuñjairiva virājitasabhāparyantamamalamaṇibhūmisaṃkrāntamu-khanivahapratibimbatayā vikacakamalapuṣpaprakaramiva saṃpādayatā gativa-śaraṇitanūpurapārihāryarasanāsvanamukhareṇa skandhāvasaktakanakadaṇḍacā-mareṇa nirgacchatā praviśatā cānavarataṃ vāravilāsinījanenākulita-mekadeśaniṣaṇṇacāmīkaraśṛṅkhalāsaṃyataśvagaṇamitastataḥpracalitaparicitā-mitakastūrikākuraṅgaparimalavāsitadiṅmukhamanekakubjakirātavarṣavaraba-dhiravāmanakamūkasaṃkulamupāhṛtakiṃnaramithunamānītavanamānuṣamābaddhameṣa-kukkuṭakurarakapiñjalalāvakavartikāyuddhamutkūjitacakorakādambahārīta-kokilamālapyamānaśukasārikamibhapatimadaparimalāmarṣajṛmbhitaiśca ni-ṣkūjadbhiḥ śikhariṇāṃ jīvitairiva giriguhānivāsibhirgṛhītaiḥ pañjara-kesaribhirudbhāsyamānamuttrāsyamānaiḥ kāñcanabhavanaprabhājanitadāvānalaśa-ṅkairlolatārakairbhramadbhirbhavanahariṇakadambakairlocanaprabhayā śabalīkṛtadi-gantaramuddāmakekāravānumīyamānamarakatakuṭṭimasthitaśikhaṇḍimaṇḍalama-tiśiśiracandanaviṭapicchāyāniṣaṇṇanidrāyamāṇagṛhasārasamantaḥpureṇaca bālikājanaprastutakandukapañcālikākrīḍenānavaratasaṃvāhyamānado-lāśikharakvaṇitaghaṇṭāṭaṃkārapūritāśāmukhena bhujaganirmokaśaṅkitamayū-rahriyamāṇahāreṇa saudhaśikharāvatīrṇapracalitapārāvatakulatayā sthalo-tpalinīvanaśobhitenevāntaḥpurikājanaprastutanarapaticaritaviḍambanakrī-ḍenāśvamandurāparibhraṣṭāgatairavaluptabhavanadāḍimīphalairākhaṇḍitāṅgaṇasaha-kārapallavairabhibhūtakubjavāmanakirātakaratalācchinnāni bhūṣaṇāni viki-radbhiḥ kapibhirākulīkṛtena śukasārikāprakāśitasurataviśrambhālāpa-lajjitāvarodhajanena prāsādasopānasamārohaṇacalitairabalānāṃ caraṇāva-saktairmaṇimayaiḥ pade pade raṇadbhistulākoṭivalayairdviguṇīkṛtakūjitarutā-bhirbhavanakalahaṃsamālābhirdhavalitāṅgaṇena dhṛtadhautadhavaladukūlottarīyaiḥkaladhautadaṇḍāvalambibhiḥ palitapāṇḍuramaulibhirādhāramayairiva maryā-dāmayairiva maṅgalamayairiva gambhīrākṛtibhiḥ svabhāvadhīrairuṣṇīṣibhirva-yaḥpariṇāmepi jaratsiṃhairivāparityaktasattvāvaṣṭambhaiḥ kañcukibhiradhi-ṣṭhitena samupetābhyantaraṃ jaladharasanāthamiva kṛṣṇāgurudhūmapaṭalaiḥ sa-nīhāramiva yāmakuñjaraghaṭākarasīkaraiḥ saniśamiva tamālavīthikā-ndhakāraiḥ sabālātapamiva raktāśokaiḥ satārāgaṇamiva muktākalā-paiḥ savarṣāsamayamiva dhārāgṛhaiḥ sataḍillatamiva hemamayībhirmayūraya-ṣṭibhiḥ sagṛhadaivatamiva śālabhañjikābhiḥ śivabhavanamiva dvārāva-sthitadaṇḍapāṇipratīhāragaṇamutkṛṣṭakavigadyamiva vividhavarṇaśreṇipratipā-dyamānābhinavārthasaṃcayamapsarogaṇamiva prakaṭamanoramārambhaṃ divasaka-rodayamivollasatpadmākarakamalāmodamuṣṇakiraṇamiva nijalakṣmīkṛta-kamalopakāraṃ nāṭakamiva prakaṭapatākāṅkaśobhitaṃ śoṇitapuramivabāṇayogyāvāsopetaṃ purāṇamiva yathāvibhāgāvasthāpitasakalabhuvanako-śaṃ saṃpūrṇacandrodayamiva mṛdukarasahasrasaṃvardhitaratnālayaṃ diggajami-vāvicchinnamahādānasaṃtānaṃ brahmāṇḍamiva sakalajīvalokavyavahārakā-raṇotpannahiraṇyagarbhamīśānabāhuvanamiva mahābhogimaṇḍalasahasrādhiṣṭhita-prakoṣṭhaṃ mahābhāratamivānantagītākarṇanānanditanaraṃ yaduvaṃśamiva ku-lakramāgataśūrabhīmapuruṣottamabalaparipālitaṃ vyākaraṇamiva prathamama-dhyamottamapuruṣavibhaktisthitānekādeśakārakākhyātasaṃpradānakriyāvyaya-prapañcasusthitamudadhimiva bhayāntaḥpraviṣṭasapakṣabhūmibhṛtsahasrasaṃkulamuṣā-niruddhasamāgamamiva citralekhādarśitavicitrasakalatribhuvanākāraṃ ba-liyajñamiva purāṇapuruṣavāmanādhiṣṭhitābhyantaraṃ śuklapakṣapradoṣamiva vi-tataśaśikiraṇakalāpadhavalāmbaravitānaṃ naravāhanadattacaritamivāntaḥ-saṃvardhitapriyadarśanarājadārikāgandharvadattotkaṇṭhaṃ mahātīrthamiva sadyo-nekapuruṣaprāptābhiṣekaphalaṃ prāgvaṃśamiva nānāsavapātrasaṃkulaṃ niśāsa-mayamivānekanakṣatramālālaṃkṛtaṃ prabhātasamayamiva pūrvadigbhāgarāgānu-meyamitrodayaṃ gāndhikabhavanamiva snānadhūpavilepanavarṇakojjvalaṃ tā-mbūlikabhavanamiva kṛtalavalīlavaṅgailākaṅkolapattrasaṃcayaṃ prathamaveśyā-samāgamamivāviditahṛdayābhiprāyaceṣṭāvikāraṃ kāmukajanamiva bahu-cāṭusaṃlāpasubhāṣitarasāsvādadattatālaśabdaṃ dhūrtamaṃḍalamiva dīyamā-namaṇiśatasahasrālaṃkaraṇakṛtalekhyapattrasaṃcayaṃ dharmārambhamivāśeṣajana-manaḥprahlādanaṃ mahāvanamiva vividhaśvāpadadvijopaghuṣṭaṃ rāmāyaṇamivakapikathāsamākulaṃ mādrīkulamiva nakulālaṃkṛtaṃ saṃgītabhavanamivā-nekasthānāvasthāpitamṛdaṅgaṃ raghukulamiva bharataguṇānanditaṃ jyotiṣa-miva grahamokṣakalābhāganipuṇaṃ nāradīyamivāvarṇyamānarājadharmaṃ ya-ntramiva vividhaśabdarasalabdhāsvādaṃ mṛdukāvyamivānyacintitasva-bhāvābhiprāyāvedakaṃ mahānadīpravāhamiva sarvaduritāpaharaṃ dhanamiva nakasyacinna kāṅkṣaṇīyaṃ saṃdhyāsamayamiva dṛśyamānacandrāpīḍodayaṃ nā-rāyaṇavakṣaḥsthalamiva śrīratnaprabhābhāsitadigantaṃ balabhadramiva kādamba-rīrasaviśeṣavarṇanākulamati brāhmaṇamiva padmāsanopadeśadarśitabhūma-ṇḍalaṃ skandamiva śikhikrīḍārambhacañcalaṃ kulāṅganāpracāramiva sa-rvadopajātaśaṅkaṃ veśyājanamivopacāracaturaṃ durjanamivāpagataparalo-kabhayamantyajajanamivāgamyaviṣayābhilāṣamagamyaviṣayāsaktamapi pra-śaṃsanīyamantakabhaṭagaṇamiva kṛtākṛtasukṛtavicāranipuṇaṃ sukṛtamivā-dimadhyāvasānakalyāṇakaraṃ vāsarārambhamiva parisphuratpadmarāgāruṇī-kriyamāṇaniśāntaṃ divyamunigaṇamiva kalāpisanāthaśvetaketuśobhitaṃbhāratasamaramiva kṛtavarmaśilīmukhacakrasaṃbhārabhīṣaṇaṃ pātālamiva ma-hākañcukisahasrādhyāsitaṃ varṣaparvatasamūhamivāntaḥsthitāparimāṇaśṛ-ṅgihemakūṭaṃ mahādvāramapi duṣpraveśamavantiviṣayagatamapi māgadhajanā-dhiṣṭhitaṃ sphītamapi bhramannagnalokaṃ rājakulaṃ viveśa |</p>
      <pb n="87"/>
      <pb n="88"/>
      <pb n="89"/>
      <pb n="90"/>
      <pb n="91"/>
      <pb n="92"/>
      <p xml:id="p92_l6" n="92,6">sasaṃbhramopagataiśca kṛtapraṇāmaiḥ pratīhāramaṇḍalairupadiśyamānamārgaḥsarvataḥ pracalitena ca pūrvakṛtāvasthānena dūraparyastamauliśithilitacū-ḍāmaṇimarīcicumbitavasudhātalena rājalokena pratyekaśaḥ pratīhārani-vedyamānena sādaraṃ praṇamyamānaḥ pade pade cābhyantaravinirgatābhirācā-rakuśalābhirantaḥpuravṛddhābhiḥ kriyamāṇāvataraṇamaṅgalo bhuvanānta-rāṇīva vividhaprāṇisahasrasaṃkulāni saptakakṣāntarāṇyatikramyābhyanta-rāvasthitamanavarataśastragrahaṇaśyāmikālīḍhakaratalaiḥ karacaraṇalocanava-rjamasitalohajālakāvṛtaśarīrairālānastambhairiva gajamadaparimalalo-bhanirantaranilīnamadhukarapaṭalajaṭilaiḥ kulakramāgatairudāttānvayairanu-raktairmahāprāṇatayātikarkaśatayā ca dānavairivāśayākārasaṃbhāvyamānapa-rākramaiḥ sarvataḥ śarīrarakṣādhikāraniyuktaiḥ puruṣaiḥ parivṛtamubhayatovāravilāsinībhiścānavaratamuddhūyamānadhavalacāmaramamalapulinatalaśobhi-ni surakuñjaramiva mandākinīvāriṇi haṃsadhavalaśayanatale niṣaṇṇaṃpitaramapaśyat |</p>
      <p xml:id="p92_l20" n="92,20">ālokayeti ca pratīhāravacanānantaramatidūrāvanatena calitacūḍāma-ṇinā śirasā kṛtapraṇāmamehyehītyabhidadhāno dūrādeva prasāritabhujayu-galaḥ śayanatalādīṣaducchvasitamūrtirānandajalāpūryamāṇalocanaḥ samu-dgatapulakatayā sīvyannivaikīkurvanniva pibanniva taṃ pitā vinayāvanata-māliliṅga | āliṅgitonmuktaśca pituścaraṇapīṭhasamīpe piṇḍīkṛtamutta-rīyamātmatāmbūlakaraṅkavāhinyā satvaramāsanīkṛtamapanayeti śanairvada-nnagracaraṇena samutsārya candrāpīḍaḥ kṣititala eva niṣasāda | ana-ntaranihite cāsyāsane rājñā sutanirviśeṣamupagūḍho vaiśampāyano nya-ṣīdat | muhūrtamiva vismṛtacāmarotkṣepaniścalānāṃ vāravilāsinīnāṃsābhilāṣairanilacalitakuvalayadaladāmadīrghairājihmataralatārasārairavalu-pyamāna iva dṛṣṭipātaiḥ sthitvā gaccha vatsa putravatsalāṃ mātaramabhivādyadarśanalālasā yathākramaṃ sarvā jananīrdarśanenānandayeti visarjitaḥpitrā savinayamutthāya nivāritaparijano vaiśampāyanadvitīyontaḥpurapra-veśayogyena rājaparijanenopadiśyamānavartmāntaḥpuramāyayau |</p>
      <pb n="93"/>
      <p xml:id="p93_l11" n="93,11">tatra dhavalakañcukāvacchannaśarīrairanekaśatasaṃkhyaiḥ śriyamiva kṣīro-dakallolaiḥ samantātparivṛtāṃ śuddhāntāntarvaṃśikairatipraśāntākārābhi-śca kaṣāyaraktāmbaradhāriṇībhiḥ saṃdhyābhiriva sakalalokavandyābhiḥ pra-lambaśravaṇapāśābhirviditānekakathāvṛttāntābhirbhūtapūrvāḥ puṇyāḥ kathāḥkathayantībhiritihāsānvācayantībhiḥ pustakāni dadhatībhirdharmopadeśā-nnivedayantībhirjaratpravrajitābhirvinodyamānāmuparacitastrīveṣabhāṣeṇa gṛ-hītavikaṭaprasādhanena varṣadharajanena saṃsevyamānāmanavaratavidhūyamānavā-lavyajanakalāpāmaṅganājanena ca vasanābharaṇakusumapaṭavāsatāmbūlatā-lavṛntāṅgarāgabhṛṅgāradhāriṇā maṇḍalopaviṣṭenopāsyamānāṃ payodharāva-lambitamuktāguṇāmacaladvayamadhyapravṛttagaṅgāpravāhāmiva medinīmāsanna-darpaṇapatitamukhapratibimbāmarkabimbapraviṣṭaśaśimaṇḍalāmiva divaṃ samu-pasṛtya mātaraṃ nanāma |</p>
      <p xml:id="p93_l23" n="93,23">sā tu taṃ sasaṃbhramamutthāpya satyapyājñāsaṃpādanadakṣe pārśvaparivartiniparijane svayameva kṛtāvataraṇakā prasnutapayodharakṣaratpayobinducchalenadravībhūya snehākulena nirgacchateva hṛdayenāntaḥśubhaśatānyabhidhyāyantīmūrdhanyupāghrāya taṃ suciramāśiśleṣa | anantaraṃ ca tathaiva kṛtayathoci-tasamupacāramāśliṣṭavaiśampāyanā svayamupaviśya vinayādavanitale sa-mupaviśantamākṛṣya balādanicchantamapi candrāpīḍamutsaṅgamāropita-vatī | sasaṃbhramaparijanopanītāyāmāsandyāmupaviṣṭe ca vaiśampāyanecandrāpīḍaṃ punaḥpunarāliṅgya lalāṭadeśe vakṣasi bhujaśikharayośca mu-hurmuhuḥ karatalena parāmṛśantī vilāsavatī tamavādīt | vatsa kaṭhi-nahṛdayaste pitā yeneyamākṛtirīdṛśī tribhuvanalālanīyā kleśamatimahā-ntamiyantaṃ kālaṃ lambhitā | kathamasi soḍhavānatidīrghāmimāṃ gurujana-yantraṇām | aho bālasyāpi sataḥ kaṭhorasyeva te mahaddhairyam | ahovigalitaśiśujanakrīḍākautukalāghavamarbhake tvayi hṛdayam | ahogurujanasyopari bhaktirasādhāraṇā | sarvathā yathā pituḥ prasādātsama-stābhirupeto vidyābhirālokitosyevamacireṇaiva kālenānurūpābhirvadhūbhi-rupetamālokayiṣyāmi | ityevamabhidhāya lajjāsmitāvanatamātmamukhapra-tibimbagarbhe vikacakamalakṛtakarṇapallavāvataṃsa iva kapole paryacumbade-nam | evaṃ ca tatrāpi nāticirameva sthitvā krameṇa sarvāntaḥpurāṇi da-rśanenānandayāmāsa | nirgatya ca rājakuladvārāvasthitamindrāyudhamāruhyatathaiva tena rājaputralokenānugamyamānaḥ śukanāsaṃ draṣṭumayāsīt |</p>
      <pb n="94"/>
      <p xml:id="p94_l20" n="94,20">yāmāvasthitavividhagajaghaṭāsaṃkaṭamanekaturaṃgasahasrasaṃbādhamaparimi-tajanasamūhasahasrasaṃmardasaṃkulamekadeśopaviṣṭaiḥ sahasraśo nibaddhacakravā-lairanekakāryāgatairdarśanotsukaiḥ samantato vividhaśāstrāñjanonmīli-tabuddhilocanaiścīvaracchadmanā vinayānurāgibhirdharmapaṭairivāvaguṇṭhitaiḥ śā-kyamuniśāsanapathadhaureyai raktapaṭaiḥ pāśupatairdvijaiśca divāniśamāsevya-mānamabhyantarapraviṣṭānāṃ ca sāmantānāṃ jaghanopaviṣṭapuruṣotsaṅgasthi-tadviguṇakuthābhiraticirāvasthānanirvedaprasuptādhoraṇābhiḥ saparyāṇābhi-rniścalāvasthānapracalāyitābhiḥ śatasahasraśaḥ kariṇībhirākīrṇa śuka-nāsagṛhadvāramāsādya satvarapradhāvitairdvāradeśāvasthitaiḥ pratīhārapuruṣaira-nivāryamāṇopi rājakula iva rājaputro bāhyāṅgaṇa eva turaṃgādavata-tāra | dvāradeśāvasthāpitaturaṃgaśca vaiśampāyanamavalambya puraḥpradhāvitaiḥsamutsāritaparijanaistathaiva pratīhāramaṇḍalairupadiśyamānamārgastathaiva ca-litamukuṭakoṭibhirnarendravṛndaiḥ sevāsamupasthitairutthāyotthāya praṇamya-mānastathaiva pracaṇḍapratīhārahuṃkārabhayamūkībhavatparijanāni pracalitave-tralatācakitasāmantacakracaraṇaśatacalitavasuṃdharāṇi kakṣāntarāṇi ni-rīkṣamāṇastathaiva navanavasudhāvadātaprāsādasahasranirantaraṃ dvitīyamivarājakulaṃ śukanāsabhavanaṃ viveśa | praviśya cānekanarendrasahasramadhyo-paviṣṭamaparamiva pitaramupadarśitavinayo dūrāvanatena maulinā śukanāsaṃvavande |</p>
      <pb n="95"/>
      <p xml:id="p95_l16" n="95,16">śukanāsastaṃ sasaṃbhramamutthāyānupūrvyeṇotthitarājalokaḥ sādaramabhi-mukhadattāviralapadaḥ praharṣavisphāritalocanāgatānandajalakaṇaḥ saha vai-śampāyanena premṇā gāḍhamāliliṅga | āliṅgitonmuktaśca sādaropanī-tamapahāya ratnāsanamavanāveva rājaputraḥ samupāviśattadanu ca vaiśa-mpāyanaḥ | samupaviṣṭe ca rājaputre śukanāsavarjamanyadakhilamavanipāla-cakramujjhitanijāsanamavanitalamabhajata | sthitvā ca tūṣṇīṃ kṣaṇamivaśukanāsaḥ samudgataprītipulakairaṅgairāvedyamānahṛdayaharṣaprakarṣastamabravīt |</p>
      <p xml:id="p95_l23" n="95,23">tāta candrāpīḍādya khalu devasya tārāpīḍasya samāptavidyamupā-rūḍhayauvanamālokya bhavantaṃ sucirādbhuvanarājyaphalaprāptirupajātā | a-dya samṛddhāḥ sarvā gurujanāśiṣaḥ | adya phalitamanekajanmāntaropā-ttamavadātaṃ karma | adya prasannāḥ kuladevatāḥ | na hyapuṇyabhājāṃ bha-vādṛśāstribhuvanavismayahetavaḥ putratāṃ pratipadyante | kvedaṃ vayaḥ |kveyamamānuṣī śaktiḥ | kva cedamaśeṣavidyāgrahaṇasāmarthyam | ahodhanyāḥ prajā yāsāṃ bharatabhagīrathapratimo bhavānutpannaḥ pālayitā |kiṃ khalu kṛtamavadātaṃ karma vasuṃdharayā yayāsi bhartā samāsāditaḥ |harivakṣaḥsthalanivāsāsadgrahavyasaninī hatā khalu lakṣmīryā vigrahavatībhavantaṃ nopasarpati | sarvathā kalpakoṭīrmahāvarāha iva daṃṣṭrāvalayena vahabāhunā vasuṃdharābhāraṃ saha pitrā | ityabhidhāya ca svayamābharaṇavasa-nakusumāṅgarāgādibhirabhyarcya visarjayāṃcakāra | visarjitaścotthāyā-ntaḥpuraṃ praviśya dṛṣṭvā vaiśampāyanamātaraṃ manoramābhidhānāṃ nirgatya sa-māruhyendrāyudhaṃ pitrā pūrvakalpitaṃ praticchandakamiva rājakulasya dvā-rāvasthitasitapūrṇakalaśamābaddhaharitavandanamālamullasitasitapatākāsa-hasramabhyāhatamaṅgalatūryaravaparipūritadigantaramuparacitavikacakamalaku-sumaprakaramacirakṛtāgnikāryamujjvalaviviktaparijanamupapāditāśeṣagṛha-praveśamaṅgalaṃ kumāro bhavanaṃ jagāma | gatvā ca śrīmaṇḍapāvasthiteśayane muhūrtamupaviśya saha tena rājaputralokenābhiṣekādikamaśanāva-sānamakaroddivasavidhim | abhyantare ca svaśayanīyagṛha evendrāyudha-syāvasthānamakalpayat |</p>
      <pb n="96"/>
      <p xml:id="p96_l21" n="96,21">evaṃprāyeṇa cāsyodantena tadahaḥ pariṇatimupayayau | gaganatalādava-tarantyā divasaśriyaḥ padmarāganūpuramiva svaprabhāpihitarandhraṃ ravimaṇḍa-lamunmuktapādaṃ papāta | salilapravāha iva rathacakramārgānusāreṇa di-vasakarasya vāsarālokaḥ pratīcīṃ kakubhamagāt | abhinavapallavalohi-tatalena kareṇevādhomukhaprasṛtena divasakarabimbena vāsaraḥ kamala-rāgamaśeṣaṃ mamārja | kamalinīparimalaparicayāgatālimālākulitakaṇṭhaṃkālapāśairiva cakravākamithunamākṛṣyamāṇaṃ vijaghaṭe | karapuṭairādi-vasāntamāpītamaravindamadhurasamiva raktātapacchalena gaganagamanakhedā-diva divasakarabimbaṃ vavāma |</p>
      <pb n="97"/>
      <p xml:id="p97_l7" n="97,7">krameṇa ca pratīcīkarṇapūraraktotpale lokāntaramupagate bhagavatigabhastimālini samullasitāyāmambarataṭākavikacakamalinyāṃ saṃdhyāyāṃkṛṣṇāgurupaṅkapattralatāsviva timiralekhāsu sphurantīṣu diśāṃ mukheṣva-likulamalinena kuvalayavaneneva raktakamalākare timiranikareṇotsā-ryamāṇe saṃdhyārāge kamalinīnipītamātapamunmūlayitumandhakārapallave-ṣviva viśatsu raktakamalodarāṇi madhukarakuleṣu śanaiḥ śanaiśca ni-śāvilāsinīmukhāvataṃsapallave galite saṃdhyārāge dikṣu dikṣu vikṣipteṣusaṃdhyādevatārcanabalipiṇḍeṣu śikharadeśalagnatimirāsvanārūḍhamayūrāsva-pi mayūrādhiṣṭhitāsviva mayūrayaṣṭiṣu gavākṣavivaranilīneṣu prāsādala-kṣmīkarṇotpaleṣu pārāvateṣu vigatavilāsinīsaṃvāhananiścalakāñcanapī-ṭhāsu mūkībhūtaghaṇṭāsvarāsvantaḥpuradolāsu bhavanasahakāraśākhāvala-mbitapañjareṣu vigatālāpeṣu śukasārikānivaheṣu saṃgītavirāmaviśrā-ntaravāsūtsāryamāṇāsu vīṇāsu yuvatinūpuraśabdopaśamanibhṛteṣu bhava-nakalahaṃseṣvapanīyamānakarṇaśaṅkhacāmaranakṣatramālāmaṇḍaneṣu madhukarakula-śūnyakapolabhittiṣu mattavāraṇeṣu pradīpyamāneṣu rājavallabhaturaṃgamama-ndurāpradīpeṣu praviśantīṣu prathamayāmakuñjaraghaṭāsu kṛtarājasvastya-yaneṣu niṣkrāmatsu purohiteṣu visarjitarājalokaviralaparijaneṣu vi-stāriteṣviva rājakulakakṣāntareṣu prajvalitadīpikāsahasrapratibimba-cumbiteṣu kṛtavikacacampakadalopahāreṣviva maṇibhūmikuṭṭimeṣu nipa-titadīpālokāsu ravivirahārtanalinīvinodanāgatabālātapāsviva bhava-nadīrghikāsu nidrālaseṣu pañjarakesariṣu samāropitakārmuke gṛhīta-sāyake yāmika ivāntaḥpurapraviṣṭe makaraketāvavataṃsapallaveṣviva sarā-geṣu karṇe kriyamāṇeṣu suratadūtīvacaneṣu sūryakāntamaṇibhya iva saṃkrā-ntānaleṣu jvalatsu māninīnāṃ śokavidhureṣu hṛdayeṣu pravṛtte pradoṣasa-maye candrāpīḍaḥ prajvalitadīpikācakravālaparivāraścaraṇābhyāmeva rā-jakulaṃ gatvā pituḥ samīpe muhūrtaṃ sthitvā dṛṣṭvā ca vilāsavatīmā-gatya svabhavanamanekaratnaprabhāśabalamuragarājaphaṇāmaṇḍalamiva hṛṣīkeśaḥśayanatalamadhiśiśye |</p>
      <pb n="98"/>
      <p xml:id="p98_l12" n="98,12">prabhātāyāṃ ca niśīthinyāṃ samutthāya samabhyanujñātaḥ pitrābhinavamṛ-gayākautukāvakṛṣyamāṇahṛdayo bhagavatyanudita eva sahasraraśmāvāruhye-ndrāyudhamagrato bāleyapramāṇānākarṣadbhiścāmīkaraśṛṅkhalābhiḥ kauleyakā-ñjaravyāghracarmaśabalavasanakañcukadhāribhiranekavarṇapaṭṭacīrikodvaddhamauli-bhirupacitaśmaśrugahanamukhairekakarṇāvasaktahematālīpuṭairābaddhanibiḍaka-kṣairanavarataśramopacitorupiṇḍakaiḥ kodaṇḍapāṇibhiḥ śvapoṣakairanavarata-kṛtakolāhalaiḥ pradhāvadbhirdviguṇīkriyamāṇagamanotsāho bahugajaturaga-padātiparivṛto vanaṃ yayau | tatra ca karṇāntāvakṛṣṭamuktairvikacakuva-layapalāśakāntibhirbhallairmadakalakalabhakumbhabhittibhiduraiśca nārācaiścā-paṭaṃkāraravabhayacakitavanadevatārdhākṣavīkṣito vanavarāhānkesariṇaḥ śara-bhāṃścamarānanekakuraṅgakāṃśca sahasraśo jaghāna | anyāṃśca jīvata eva ma-hāprāṇatayā sphurato jagrāha |</p>
      <pb n="99"/>
      <p xml:id="p99_l1" n="99,1">samārūḍhe ca madhyamahnaḥ savitari vanātsnānotthiteneva śramasalila-binduvarṣamanavaratamujjhatā muhurmuhurdaśanavighaṭṭanaiḥ khaṇakhaṇāyitakharakha-līnena śramaśithilamukhagalitaphenilarudhiralavena paryāṇapaṭṭakānusāro-tthitaphenarājinā karṇāvataṃsīkṛtamutphullakusumaśabalamalipaṭalajhaṃkāra-ravamukharaṃ vanagamanacihnaṃ pallavastabakamudvahatendrāyudhenohyamānaḥ samudga-tasvedatayāntarārdrīkṛtamaṇḍalena mṛgarudhiralavaśataśabalena vāravāṇenadviguṇataramupajanitakāntiranekarūpānusaraṇasaṃbhramaparibhraṣṭacchattradhāratayāchatrīkṛtena navapallavena nivāryamāṇātapo vividhavanalatākusumareṇudhū-saro vasanta iva vigrahavānaśvakhurarajomalinalalāṭābhivyaktāvadāta-svedalekho dūravicchinnena padātiparijanena śūnyīkṛtapurobhāgaḥ prajavitu-raṃgamādhirūḍhairalpāvaśiṣṭaiḥ saha rājaputrairevaṃ mṛgapatirevaṃ varāha evaṃvanamahiṣa evaṃ śarabha evaṃ hariṇa iti tameva mṛgayāvṛttāntamuccāraya-nsvabhavanamājagāma |</p>
      <p xml:id="p99_l14" n="99,14">avatīrya ca turaṃgamātsasaṃbhramapradhāvitaparijanopanīte samupavi-śyāsane vāravāṇamavatāryāpanīya cāśeṣaṃ turaṃgamādhirohaṇocitaṃ veṣapa-rigrahamitastataḥpracalitatālavṛntapavanāpanīyamānaśramo muhūrtaṃ viśa-śrāma | viśramya ca maṇirajatakanakakalaśaśatasanāthāmantarvinyasta-kāñcanapīṭhāṃ snānabhūmimagāt | nirvartitābhiṣekavyāpārasya ca vivi-ktavasanaparimṛṣṭavapuṣaḥ svacchadukūlapallavākalitamaulergṛhītavāsasaḥ kṛ-tadevārcanasyāṅgarāgabhūmau samupaviṣṭasya rājñā visarjitā mahāpratī-hārādhiṣṭhitā rājakulaparicārikāḥ kulavardhanāsanāthāśca vilāsava-tīdāsyaḥ sarvāntaḥpurapreṣitāścāntaḥpuraparicārikāḥ paṭalakavini-hitāni vividhānyābharaṇāni mālyānyaṅgarāgānvāsāṃsi cādāya pu-ratastasyopatasthurupaninyuśca | yathākramamādāya ca tābhyaḥ prathamaṃ sva-yamupalipya vaiśampāyanamuparacitāṅgarāgo dattvā ca samīpavartibhyo ya-thārhamābharaṇavasanāṅgarāgakusumāni vividhamaṇibhājanasahasrasāraṃ śā-radamambaratalamiva sphuritatārāgaṇamāhāramaṇḍapamagacchat |</p>
      <pb n="100"/>
      <p xml:id="p100_l5" n="100,5">tatra ca dviguṇīkṛtakuthāsanopaviṣṭaḥ samīpopaviṣṭena tadguṇopavarṇanapa-reṇa vaiśampāyanena yathārhabhūmibhāgopaveśitena rājaputralokenedamasmaidīyatāmidamasmai dīyatāmiti prasādaviśeṣadarśanasaṃvardhitasevārasenāhā-ravidhimakarot | upaspṛśya ca gṛhītatāmbūlastasminmuhūrtamiva sthitve-ndrāyudhasamīpamagamat | tatra cānupaviṣṭa eva tadguṇopavarṇanaprāyālāpāḥkathāḥ kṛtvā satyapyājñāpratīkṣaṇonmukhe pārśvaparivartini parijanetadguṇahṛtahṛdayaḥ svayamevendrāyudhasya puro yavasamākīrya nirgatya rāja-kulamayāsīt | tenaiva krameṇāvalokya rājānamāgatya niśāmanaiṣīt |</p>
      <p xml:id="p100_l13" n="100,13">aparedyuśca prabhātasamaya eva sarvāntaḥpurādhikṛtamavanipateḥ parama-saṃmatamanumārgāgatayā prathame vayasi vartamānayā rājakulasaṃvāsapragalbha-yāpyanujjhitavinayayā kiṃcidupārūḍhayauvanayā śakragopakālohitarā-geṇāṃśukena racitāvaguṇṭhanayā sabālātapayeva pūrvayā kakubhā pratya-gradalitamanaḥśilācūrṇavarṇenāṅgalāvaṇyaprabhāpravāheṇāmṛtarasanadīpūreṇevabhavanamāpūrayantyā jyotsnayeva rāhugrahagrāsabhayādapahāya rajanikarama-ṇḍalaṃ gāmavatīrṇayā rājakuladevatayeva mūrtimatyā kvaṇitamaṇinūpurā-kulitacaraṇayugalayā kūjatkalahaṃsākulitakamalayeva kamalinyā ma-hārhahemamekhalākalāpakalitajaghanasthalayā nātinirbharodbhinnapayodharayāmandaṃ mandaṃ bhujalatāvikṣepapreṅkhitanakhamayūkhacchalena dhārābhiriva lāva-ṇyarasamanavarataṃ kṣarantyā diṅmukhavisarpiṇi hāralatānāṃ raśmijālenimagnaśarīratayā kṣīrasāgaronmagnavadanayeva lakṣmyā bahalatāmbūlakṛ-ṣṇikāndhakāritādharalekhayā samasuvṛttatuṅganāsikayā vikasitapuṇḍa-rīkadhavalalocanayā maṇikuṇḍalamakarapattrabhaṅgakoṭikiraṇātapāhataka-polatayā sakarṇapallavamiva mukhamudvahantyā paryuṣitadhūsaracandanarasati-lakālaṃkṛtalalāṭapaṭṭayā muktāphalaprāyālaṃkārayā rādheyarājyalakṣmye-vopapāditāṅgarāgayā navavanalekhayeva komalatanulatayā trayyeva suprati-ṣṭhitacaraṇayā makhaśālayeva vedimadhyayā meruvanalatayeva kanakapattrā-laṃkṛtayā mahānubhāvākārayānugamyamānaṃ kanyakayā kailāsanāmānaṃ ka-ñcukinamāyāntamapaśyat |</p>
      <pb n="101"/>
      <p xml:id="p101_l10" n="101,10">sa kṛtapraṇāmaḥ samupasṛtya kṣititalanihitadakṣiṇakaro vijñāpayā-māsa | kumāra mahādevī vilāsavatī samājñāpayati | iyaṃ khalu ka-nyakā mahārājena pūrvaṃ kulūtarājadhānīmavajitya kulūteśvaraduhitāpattralekhābhidhānā bālikā satī bandījanena sahānīyāntaḥpuraparicā-rikāmadhyamupanītā | sā mayā vigatanāthā rājaduhiteti samupajāta-snehayā duhitṛnirviśeṣamiyantaṃ kālamupalālitā saṃvardhitā ca | tadiya-midānīmucitā bhavatastāmbūlakaraṅkavāhinīti kṛtvā mayā preṣitā |na cāsyāmāyuṣmatā parijanasāmānyadṛṣṭinā bhavitavyam | bāleva lā-lanīyā | svacittavṛttiriva cāpalebhyo nivāraṇīyā | śiṣyeva draṣṭavyā |suhṛdiva sarvaviśrambheṣvabhyantarīkaraṇīyā | dīrghakālasaṃvardhitasnehatayāsvasutāyāmiva hṛdayamasyāmasti me | balavānasyāṃ pakṣapātaḥ | ma-hābhijanarājavaṃśaprasūtā cārhatīyamevaṃvidhāni karmāṇi | niyataṃ svaya-meveyamativinītatayā katipayaireva divasaiḥ kumāramārādhayiṣyati |kevalamaticirakālopacitā balavatī me premapravṛttirasyāmavidita-śīlaścāsyāḥ kumāra iti saṃdiśyate | sarvathā tathā kalyāṇināprayatitavyaṃ yatheyamaticiramucitā paricārikā te bhavati | ityabhi-dhāya viratavacasi kailāse kṛtābhijātapraṇāmāṃ pattralekhāmanimiṣalocanaṃsuciramālokya candrāpīḍo yathājñāpayatyambetyevamuktvā kañcukinaṃ pre-ṣayāmāsa |</p>
      <pb n="102"/>
      <p xml:id="p102_l6" n="102,6">pattralekhā tu tataḥ prabhṛti darśanenaiva samupajātasevārasā na divā narātrau na suptasya nāsīnasya notthitasya na bhramato na rājakulagatasyacchāyeva rājasūnoḥ pārśvaṃ mumoca | candrāpīḍasyāpi tasyāṃ darśanādā-rabhya pratikṣaṇamupacīyamānā mahatī prītirāsīt | abhyadhikaṃ ca prati-divasamasyāḥ prasādamakarot | ātmahṛdayādavyatiriktāmiva caināṃsarvaviśrambheṣvamanyata |</p>
      <p xml:id="p102_l12" n="102,12">evaṃ samatikrāmatsu keṣucidivaseṣu rājā candrāpīḍasya yauvarā-jyābhiṣekaṃ cikīrṣuḥ pratīhārānupakaraṇasaṃbhārasaṃgrahārthamādideśa | sa-mupasthitayauvarājyābhiṣekaṃ ca taṃ kadāciddarśanārthamāgatamārūḍhavinaya-mapi vinītataramicchaśukanāsaḥ savistaramuvāca |</p>
      <p xml:id="p102_l16" n="102,16">tāta candrāpīḍa viditaveditavyasyādhītasarvaśāstrasya te nālpama-pyupadeṣṭavyamasti | kevalaṃ ca nisargata evābhānubhedyamaratnālokocchedya-mapradīpaprabhāpaneyamatigahanaṃ tamo yauvanaprabhavam | apariṇāmopaśamo dā-ruṇo lakṣmīmadaḥ | kaṣṭamanañjanavartisādhyamaparamaiśvaryatimirāndhatvam |aśiśiropacārahāryotyantatīvro darpadāhajvaroṣmā | satatamamūlamantra-gamyo viṣamo viṣayaviṣāsvādamohaḥ | nityamasnānaśaucavadhyo balavā-nrāgamalāvalepaḥ | ajasramakṣapāvasānaprabodhā ghorā ca rājyasukhasaṃni-pātanidrā bhavati | ityato vistareṇābhidhīyase | garbheśvaratvamabhinavayau-vanatvamapratimarūpatvamamānuṣaśaktitvaṃ ceti mahatīyaṃ khalvanarthaparaṃparā |sarvāvinayānāmekaikamapyeṣāmāyatanam | kimuta samavāyaḥ | yauvanā-rambhe ca prāyaḥ śāstrajalaprakṣālananirmalāpi kāluṣyamupayāti buddhiḥ |anujjhitadhavalatāpi sarāgaiva bhavati yūnāṃ dṛṣṭiḥ | apaharati ca vā-tyeva śuṣkapattraṃ samudbhūtarajobhrāntiratidūramātmecchayā yauvanasamaye puruṣaṃprakṛtiḥ | indriyahariṇahāriṇī ca satatamatiduranteyamupabhogamṛgatṛṣṇi-kā | navayauvanakaṣāyitātmanaśca salilānīva tānyeva viṣayasvarūpā-ṇyāsvādyamānāni madhuratarāṇyāpatanti manasaḥ | nāśayati ca diṅmohaivonmārgapravartakaḥ puruṣamatyāsaṅgo viṣayeṣu | bhavādṛśā eva bha-vanti bhājanānyupadeśānām | apagatamale hi manasi sphaṭikamaṇāvivarajanikaragabhastayo viśanti sukhamupadeśaguṇāḥ | guruvacanamamalamapisalilamiva mahadupajanayati śravaṇasthitaṃ śūlamabhavyasya | itarasyatu kariṇa iva śaṅkhābharaṇamānanaśobhāsamudayamadhikataramupajanayati |harati ca sakalamatimalinamapyandhakāramiva doṣajātaṃ pradoṣasamaya-niśākara iva gurūpadeśaḥ praśamaheturvayaḥpariṇāma iva palitarūpeṇaśirasijajālamamalīkurvanguṇarūpeṇa tadeva pariṇamayati | ayameva cānā-svāditaviṣayarasasya te kāla upadeśasya | kusumaśaraśaraprahārajarjaritehi hṛdaye jalamiva galatyupadiṣṭam | akāraṇaṃ ca bhavati duṣprakṛteranva-yaḥ śrutaṃ vā vinayasya | candanaprabhavo na dahati kimanalaḥ | kiṃvā pra-śamahetunāpi na pracaṇḍatarībhavati vaḍavānalo vāriṇā | gurūpadeśaścanāma puruṣāṇāmakhilamalaprakṣālanakṣamajalaṃ snānamanupajātapalitādivai-rūpyamajaraṃ vṛddhatvamanāropitamedodoṣaṃ gurūkaraṇamasuvarṇaviracanama-grāmyaṃ karṇābharaṇamatītajyotirāloko nodvegakaraḥ prajāgaraḥ | viśe-ṣeṇa tu rājñām | viralā hi teṣāmupadeṣṭāraḥ | pratiśabdaka iva rāja-vacanamanugacchati jano bhayāt | uddāmadarpaśvayathusthagitaśravaṇavivarāśco-padiśyamānamapi te na śṛṇvanti | śṛṇvantopi ca gajanimīlitenāva-dhīrayantaḥ khedayanti hitopadeśadāyino gurūn | ahaṃkāradāhajvara-mūrchāndhakāritā vihvalā hi rājaprakṛtiḥ | alīkābhimānonmāda-kārīṇi dhanāni | rājyaviṣavikāratandrāpradā rājalakṣmīḥ |</p>
      <pb n="103"/>
      <pb n="104"/>
      <p xml:id="p104_l7" n="104,7">ālokayatu tāvatkalyāṇābhiniveśī lakṣmīmeva | prathamamiyaṃ hisubhaṭakhaḍgamaṇḍalotpalavanaviśramabhramarī lakṣmīḥ kṣīrasāgarātpārijā-tapallavebhyo rāgaminduśakalādekāntavakratāmuccaiḥśravasaścañcalatāṃ kā-lakūṭānmohanaśaktiṃ madirāyā madaṃ kaustubhamaṇeratinaiṣṭhuryamityetānisahavāsaparicayavaśādvirahavinodacihnāni gṛhītvaivodgatā | na hyevaṃvi-dhamaparamaparicitamiha jagati kiṃcidasti yatheyamanāryā | labdhāpikhalu duḥkhena paripālyate | dṛḍhaguṇapāśasaṃdānanispandīkṛtāpi naśya-ti | uddāmadarpabhaṭasahasrollāsitāsilatāpañjaravidhṛtāpyapakrāmati |madajaladurdināndhakāragajaghaṭitaghanaghaṭāparipālitāpi prapalāyate | naparicayaṃ rakṣati | nābhijanamīkṣate | na rūpamālokayate | na kula-kramamanuvartate | na śīlaṃ paśyati | na vaidagdhyaṃ gaṇayati | na śrutamā-karṇayati | na dharmamanurudhyate | na tyāgamādriyate | na viśeṣajñatāṃvicārayati | nācāraṃ pālayati | na satyamanubudhyate | na lakṣaṇaṃ pramā-ṇīkaroti | gandharvanagaralekheva paśyata eva naśyati | adyāpyārūḍha-mandaraparivartāvartabhrāntijanitasaṃskāreva paribhramati | kamalinīsaṃca-raṇavyatikaralagnanalinanālakaṇṭakeva na kvacinnirbharamābadhnāti padam |atiprayatnavidhṛtāpi parameśvaragṛheṣu vividhagandhagajagaṇḍamadhupānamattevapariskhalati | pāruṣyamivopaśikṣitumasidhārāsu nivasati | viśvarū-patvamiva grahītumāśritā nārāyaṇamūrtim | apratyayabahulā ca diva-sāntakamalamiva samupacitamūladaṇḍakośamaṇḍalamapi muñcati bhūbhujam |lateva viṭapakānadhyārohati | gaṅgeva vasujananyapi taraṃgabudbudacañcalā |divasakaragatiriva prakaṭitavividhasaṃkrāntiḥ | pātālaguheva tamobahu-lā | hiḍimbeva bhīmasāhasaikahāryahṛdayā | prāvṛḍivāciradyutikāri-ṇī | duṣṭapiśācīva darśitānekapuruṣocchrāyā | svalpasattvamunmattīka-roti | sarasvatīparigṛhītamīrṣyayeva nāliṅgati janam | guṇavantamapavi-tramiva na spṛśati | udārasattvamamaṅgalamiva na bahu manyate | suja-namanimittamiva na paśyati | abhijātamahimiva laṅghayati | śūraṃ ka-ṇṭakamiva pariharati | dātāraṃ duḥsvapnamiva na smarati | vinītaṃ pāta-kinamiva nopasarpati | manasvinamunmattamivopahasati | parasparaviruddhaṃcendrajālamiva darśayantī prakaṭayati jagati nijaṃ caritam | tathāhi |satatamuṣmāṇamāropayantyapi jāḍyamupajanayati | unnatimādadhānāpinīcasvabhāvatāmāviṣkaroti | toyarāśisaṃbhavāpi tṛṣṇāṃ saṃvardhayati |īśvaratāṃ dadhānāpyaśivaprakṛtitvamātanoti | balopacayamāharantyapi la-ghimānamāpādayati | amṛtasahodarāpi kaṭukavipākā | vigrahavatyapya-pratyakṣadarśanā | puruṣottamaratāpi khalajanapriyā | reṇumayīva svacchamapikaluṣīkaroti |</p>
      <pb n="105"/>
      <p xml:id="p105_l20" n="105,20">yathā yathā ceyaṃ capalā dīpyate tathā tathā dīpaśikheva kajjalama-linameva karma kevalamudvamati | tathāhīyaṃ saṃvardhanavāridhārā tṛṣṇāviṣa-vallīnāṃ vyādhagītirindriyamṛgāṇāṃ parāmarṣadhūmalekhā saccaritacitrāṇāṃvibhramaśayyā mohadīrghanidrāṇāṃ nivāsajīrṇavalabhī dhanamadapiśācikānāṃtimirodgatiḥ śāstradṛṣṭīnāṃ puraḥpatākā sarvāvinayānāmutpattinimnagākrodhāvegagrāhāṇāmāpānabhūmirviṣayamadhūnāṃ saṃgītaśālā bhrūvikāranādyā-nāmāvāsadarī doṣāśīviṣāṇāmutsāraṇavetralatā satpuruṣavyāhārāṇā-makālaprāvṛḍguṇakalahaṃsakānāṃ visarpaṇabhūmirlokāpavādavisphoṭakānāṃprastāvanā kapaṭanāṭakasya kadalikā kāmakariṇo vadhyaśālā sādhu-bhāvasya rāhujihvā dharmendumaṇḍalasya |</p>
      <pb n="106"/>
      <p xml:id="p106_l7" n="106,7">na hi taṃ paśyāmi yo hyaparicitayānayā na nirbharamupagūḍho yo vā navipralabdhaḥ | niyatamiyamālekhyagatāpi calati pustakamayyapīndrajā-lamācaratyutkīrṇāpi vipralabhate śrutāpyabhisaṃdhatte cintitāpi vañca-yati | evaṃvidhayāpi cānayā durācārayā kathamapi daivavaśena parigṛ-hītā viklavā bhavanti rājānaḥ | sarvāvinayādhiṣṭhānatāṃ ca gacchanti |tathāhi | abhiṣekasamaya evaiṣāṃ maṅgalakalaśajalairiva prakṣālyatedākṣiṇyam | agnikāryadhūmeneva malinībhavati hṛdayam | purohita-kuśāgrasaṃmārjanībhirivāpanīyate kṣāntiḥ | uṣṇīṣapaṭṭabandhenevācchā-dyate jarāgamanasmaraṇam | ātapatramaṇḍalenevāpavāryate paralokadarśa-nam | cāmarapavanairivāpahriyate satyavāditā vetradaṇḍairivotsā-ryante guṇāḥ | jayaśabdakalakalairiva tiraskriyante sādhuvādāḥ | dhva-japaṭapallavairiva parāmṛṣyate yaśaḥ | tathāhi | kecicchramavaśaśithila-śakunigalapuṭacapalābhiḥ khadyotonmeṣamuhūrtamanoharābhirmanasvijanagarhi-tābhiḥ saṃpadbhiḥ pralobhyamānā dhanalavalābhāvalepavismṛtajanmānoneka-doṣopacitena duṣṭāsṛjeva rāgāveśena bādhyamānā vividhaviṣayagrā-salālasaiḥ pañcabhirapyanekasahasrasaṃkhyairivendriyairāyāsyamānāḥ prakṛti-cañcalatayā labdhaprasareṇaikenāpi śatasahasratāmivopagatena manasākulī-kriyamāṇā vihvalatāmupayānti | grahairiva gṛhyante | bhūtairivābhibhū-yante | mantrairivāveśyante | sattvairivāvaṣṭabhyante | vāyuneva viḍa-mbyante | piśācairiva grasyante | madanaśarairmarmābhihatā iva mukhabhaṅga-sahasrāṇi kurvate | dhanoṣmaṇā pacyamānā iva viceṣṭante | gāḍhaprahārā-hatā ivāṅgāni na dhārayanti | kulīrā iva tiryakparibhramanti | adha-rmabhagnagatayaḥ paṅgava iva pareṇa saṃcāryante | mṛṣāvādavipākasaṃjātamu-kharogā ivātikṛcchreṇa jalpanti | saptacchadatarava iva kusumarajovi-kārairāsannavartināṃ śiraḥśūlamutpādayanti | āsannamṛtyava iva bandhu-janamapi nābhijānanti | utkupitalocanā iva tejasvino nekṣante |kāladaṣṭā iva mahāmantrairapi na pratibudhyante | jātuṣābharaṇānīvasoṣmāṇaṃ na sahante | duṣṭavāraṇā iva mahāmānastambhaniścalīkṛtā nagṛhṇantyupadeśam | tṛṣṇāviṣamūrcchitāḥ kanakamayamiva sarva paśyanti |iṣava iva pānavardhitataikṣṇyāḥ parapreritā vināśayanti | dūrasthitā-nyapi phalānīva daṇḍavikṣepairmahākulāni śātayanti | akālakusuma-prasavā iva manoharākṛtayopi lokavināśahetavaḥ | śmaśānāgnaya ivā-tiraudrabhūtayaḥ | taimirikā ivādūradarśinaḥ | upasṛṣṭā iva kṣudrādhiṣṭhita-bhavanāḥ | śrūyamāṇā api pretapaṭahā ivodvejayanti | cintyamānā apimahāpātakādhyavasāyā ivopadravamupajanayanti | anudivasamāpūryamāṇāḥpāpenevādhmātamūrtayo bhavanti | tadavasthāśca vyasanaśataśaravyatāmupagatāvalmīkatṛṇāgrāvasthitā jalabindava iva patitamapyātmānaṃ nāvaga-cchanti |</p>
      <pb n="107"/>
      <p xml:id="p107_l22" n="107,22">apare tu svārthaniṣpādanaparairdhanapiśitagrāsagṛdhrairāsthānanalinība-kairdyūtaṃ vinoda iti paradārābhigamanaṃ vaidagdhyamiti mṛgayā śramaiti pānaṃ vilāsa iti pramattatā śauryamiti svadāraparityāgo-vyasaniteti guruvacanāvadhīraṇamaparapraṇeyatvamityajitabhṛtyatā sukho-pasevyatvamiti nṛtyagītavādyaveśyābhisaktī rasikateti mahāparādhā-vakarṇanaṃ mahānubhāvateti paribhavasahatvaṃ kṣameti svacchandatā prabhu-tvamiti devāvamānanaṃ mahāsattvateti bandijanakhyātiryaśa iti tara-latotsāha ityaviśeṣajñatāpakṣapātitvamiti doṣānapi guṇapakṣamadhyā-ropayadbhirantaḥ svayamapi vihasadbhiḥ pratāraṇakuśalairdhūrtairamānuṣocitābhiḥstutibhiḥ pratāryamāṇā vittamadamattacittā niścetanatayā tathaivetyātmanyāro-pitālīkābhimānā martyadharmāṇopi divyāṃśāvatīrṇamiva sadaivatamivā-timānuṣamātmānamutprekṣamāṇāḥ prārabdhadivyocitaceṣṭānubhāvāḥ sarva-janasyopahāsyatāmupayānti | ātmaviḍambanāṃ cānujīvinā janena kri-yamāṇāmabhinandanti | manasā devatādhyāropaṇapratāraṇādasadbhūtasaṃbhāvano-pahatāścāntaḥpraviṣṭāparabhujadvayamivātmabāhuyugalaṃ saṃbhāvayanti | tva-gantaritatṛtīyalocanaṃ svalalāṭamāśaṅkante | darśanapradānamapyanugrahaṃ ga-ṇayanti | dṛṣṭipātamapyupakārapakṣe sthāpayanti | saṃbhāṣaṇamapi saṃvibhāga-madhye kurvanti | ājñāmapi varapradānaṃ manyante | sparśamapi pāvanamā-kalayanti | mithyāmāhātmyagarvanirbharāśca na praṇamanti devatābhyaḥ | napūjayanti dvijātīn | na mānayanti mānyān | nārcayantyarcanīyān |nābhivādayantyabhivādanārhān | nābhyuttiṣṭhanti gurūn | anarthakāyā-sāntaritaviṣayopabhogasukhamityupahasanti vidvajjanam | jarāvaiklavyaprala-pitamiti paśyanti vṛddhajanopadeśam | ātmaprajñāparibhava ityasūyantisacivopadeśāya | kupyanti hitavādine | sarvathā tamabhinadanti tamā-lapanti taṃ pārśve kurvanti taṃ saṃvardhayanti tena saha sukhamavatiṣṭhante tasmaidadati taṃ mitratāmupanayanti tasya vacanaṃ śṛṇvanti tatra varṣanti taṃbahu manyante tamāptatāmāpādayanti yoharniśamanavaratamuparacitāñjali-radhidaivatamiva vigatānyakartavyaḥ stauti yo vā māhātmyamudbhāvayati |</p>
      <pb n="108"/>
      <pb n="109"/>
      <p xml:id="p109_l4" n="109,4">kiṃ vā teṣāṃ sāṃprataṃ yeṣāmatinṛśaṃsaprāyopadeśanirghṛṇaṃ kauṭilyaśāstraṃpramāṇamabhicārakriyākrūraikaprakṛtayaḥ purodhaso guravaḥ parābhisaṃdhānaparāmantriṇa upadeṣṭāro narapatisahasrabhuktojjhitāyāṃ lakṣmyāmāsaktirmāra-ṇātmakeṣu śāstreṣvabhiyogaḥ sahajapremārdrahṛdayānuraktā bhrātara ucchedyāḥ |</p>
      <p xml:id="p109_l8" n="109,8">tadevaṃprāyetikuṭilakaṣṭaceṣṭāsahasradāruṇe rājyatantresminmahāmoha-kāriṇi ca yauvane kumāra tathā prayatethā yathā nopahasyase janairnanindyase sādhubhirna dhikkriyase gurubhirnopālabhyase suhṛdbhirna śocyasevidvadbhiḥ | yathā ca na prahasyase viṭairna pratāryase kuśalairnā-svādyase bhujaṃgairnāvalupyase sevakavṛkairna vañcyase dhūrtairna pralobhyasevanitābhirna viḍambyase lakṣmyā na nartyase madena nonmattīkriyasemadanena nākṣipyase viṣayairna vikṛṣyase rāgeṇa nāpahriyase sukhena | kāmaṃbhavānprakṛtyaiva dhīraḥ | pitrā ca mahatā prayatnena samāropitasaṃskāraḥ |taralahṛdayamapratibuddhaṃ ca madayanti dhanāni | tathāpi bhavadguṇasaṃtoṣomāmevaṃ mukharīkṛtavān | idameva ca punaḥ punarabhidhīyase | vidvāṃsamapisacetanamapi mahāsattvamapyabhijātamapi dhīramapi prayatnavantamapi puru-ṣamiyaṃ durvinītā khalīkaroti lakṣmīriti | sarvathā kalyāṇaiḥ pitrākriyamāṇamanubhavatu bhavānyauvanarājyābhiṣekamaṅgalam | kulakramā-gatāmudvaha pūrvapuruṣairūḍhāṃ dhuram | avanamaya dviṣatāṃ śirāṃsi | unna-maya bandhuvargam | abhiṣekānantaraṃ ca prārabdhadigvijayaḥ paribhramanvi-jitāmapi tava pitrā saptadvīpabhūṣaṇāṃ punarvijayasva vasuṃdharām | ayaṃca te kālaḥ pratāpamāropayitum | ārūḍhapratāpo hi rājā trailokyada-rśīva siddhādeśo bhavati | ityetāvadabhidhāyopaśaśāma |</p>
      <pb n="110"/>
      <p xml:id="p110_l3" n="110,3">upaśāntavacasi śukanāse candrāpīḍastābhiramalābhirupadeśavā-gbhiḥ prakṣālita ivonmīlita iva svacchīkṛta iva nirmṛṣṭa ivābhiṣi-kta ivābhilipta ivālaṃkṛta iva pavitrīkṛta ivodbhāsita iva prītahṛ-dayo muhūrtaṃ sthitvā svabhavanamājagāma |</p>
      <p xml:id="p110_l7" n="110,7">tataḥ katipayadivasāpagame ca rājā svayamutkṣiptamaṅgalakalaśaḥsaha śukanāsena puṇyehani purodhasā saṃpāditāśeṣarājyābhiṣekamaṅga-lamanekanarapatisahasraparivṛtaḥ sarvebhyastīrthebhyaḥ sarvābhyo nadībhyaḥsarvebhyaśca sāgarebhyaḥ samāhṛtena sarvauṣadhibhiḥ sarvaphalaiḥ sarvamṛdbhiḥsarvaratnaiśca parigṛhītenānandabāṣpajalamiśreṇa mantrapūtena vāriṇā suta-mabhiṣiṣeca | abhiṣekasalilārdradehaṃ ca taṃ lateva pādapāntaraṃ nija-pādapamamuñcatyapi tārāpīḍaṃ tatkṣaṇameva saṃcakrāma rājalakṣmīḥ |anantaramakhilāntaḥpuraparivṛtayā ca premārdrahṛdayayā vilāsavatyāsvayamā pādatalādāmodinā candrātapadhavalena candanenānuliptamūrtirabhi-navavikasitasitakusumakṛtaśekharo gorocanācchuritadeho dūrvāpravālara-citakarṇapūro dīrghadaśamanupahatamindudhavalaṃ dukūlayugalaṃ vasānaḥ puro-hitapratibaddhapratisaraprasādhitapāṇirnavarājalakṣmīkamalinīmṛṇālenābhi-ṣekadarśanārthamāgatena saptarṣimaṇḍaleneva hāreṇāliṅgitavakṣaḥsthalaḥ si-takusumagrathitābhirājānulambinībhirindukarakalābhirvaikakṣakasragbhirni-rantaranicitaśarīratayā dhavalaveṣaparigrahatayā ca narasiṃha ivavidhutakesaranikaraḥ kailāsa iva sravatsrotasvinīsrotorāśirairāvataiva mandākinīmṛṇālajālajaṭilaḥ kṣīroda iva sphuritaphenalavāku-lastatkālapratipannavetradaṇḍena pitrā svayaṃ puraḥprārabdhasamutsāraṇaḥ sa-bhāmaṇḍapamupagamya kāñcanamayaṃ śaśīva meruśṛṅgaṃ candrāpīḍaḥ siṃhāsa-namāruroha |</p>
      <pb n="111"/>
      <p xml:id="p111_l4" n="111,4">ārūḍhasya cāsya kṛtayathocitasakalarājalokasaṃmānasya muhūrtaṃsthitvā digvijayaprayāṇaśaṃsī pralayaghanaghaṭāghoṣaghargharadhvanirudadhirivamandarapātairvasuṃdharāpīṭha iva yugāntanirghātairutpātajaladhara iva taḍi-ddaṇḍapātaiḥ pātālakukṣiriva mahāvarāhaghoṇābhighātaiḥ kanakakoṇai-rabhihanyamānaḥ prasthānadundubhirāmantharaṃ dadhvāna | yena dhvanatā sa-mādhmātānīvonmīlitānīva pṛthakkṛtānīva vistāritānīva garbhīkṛ-tānīva pradakṣiṇīkṛtānīva badhirīkṛtānīva raveṇa bhuvanāntarāṇi |viśleṣitā iva diśāmanyonyabandhasaṃdhayaḥ | yasya ca bhayavaśaviṣa-mavalitottānaphaṇāsahasreṇāliṅgayamāna iva rasātale śeṣeṇa muhu-rmuhurabhimukhadattadantordhvaghātairāhūyamāna iva dikṣu dikkuñjaraiḥ saṃtrāsa-racitarecakamaṇḍalaiḥ pradakṣiṇīkriyamāṇa iva nabhasi divasakara-rathaturagairapūrvaśarvāṭṭahāsaśaṅkāharṣahuṃkṛtenābhāṣyamāṇa iva kailāsaśi-khariṇi tryambakavṛṣabheṇa kṛtagambhīrakaṇṭhagarjitena pratyudgamyamānaiva vibudhasadmanyairāvatenāśrutapūrvaravajanitaroṣāveśatiryagavanamitavi-ṣāṇamaṇḍalena praṇamyamāna iva yamasadmani kṛtāntamahiṣeṇa saṃtra-stalokapālākarṇito babhrāma tribhuvanamakhilaṃ ninādaḥ | tato du-ndubhiravamākarṇya jayajayeti ca sarvataḥ samudghuṣyamāṇajayaśabdaḥsiṃhāsanātsaha dviṣatāṃ śriyā saṃcacāla candrāpīḍaḥ | samantātsa-saṃbhramotthitaiśca parasparasaṃghaṭṭavighaṭitahārasūtravigalitānanavaratamāśā-vijayaprasthānamaṅgalalīlālājāniva muktāphalaprakarānkṣaradbhiḥ pāri-jāta iva sitakusumamukulapātibhiḥ kalpapādapairairāvata iva vimu-ktakarasīkarairāśāgajairgaganābhoga iva tārāgaṇavarṣibhirdigantarairjalada-kāla iva sthūlajalalavāsārasyandibhirjaladharairanugamyamāno narapati-sahasrairāsthānamaṇḍapānniragāt |</p>
      <pb n="112"/>
      <p xml:id="p112_l5" n="112,5">nirgatya ca pūrvārūḍhayā pattralekhayā samadhyāsitāntarāsanāmu-papāditaprasthānasamucitamaṅgalyālaṃkārāṃ sasaṃbhramādhoraṇopanītāṃ kare-ṇukāmadhiruhyācalarecakavakrīkṛtakṣīrodāvartapāṇḍureṇa daśavadanabāhu-daṇḍāvasthitakailāsakāntinā muktāphalajālinā śataśalākenāta-patreṇa nivāryamāṇātapo nirgantumārebhe | nirgacchaṃścābhyantarāvasthita≤-≥eva prākārāntaritadarśanānāṃ dvārāvasthitānāṃ pratipālayatāṃ rājñā-munmayūkhānāṃ cūḍāmaṇīnāmalaktakadravadyutimuṣā bahalenālokabālā-tapena rājyābhiṣekānantaraprasṛtena svapratāpavahninevātyarthaṃ piñja-rīkriyamāṇā daśa diśo yauvarājyābhiṣekajanmanā nijānurāgeṇevarajyamānamavanitalamāsannaripuvināśapiśunena digdāheneva pāṭalī-kriyamāṇamambaratalamabhimukhāgatabhuvanatalalakṣmīcaraṇālaktakarasenevalohitāyamānātapaṃ divasaṃ dadarśa |</p>
      <p xml:id="p112_l17" n="112,17">vinirgataśca sasaṃbhramapracalitagandhagajaghaṭāsahasrairanyonyasaṃghaṭṭajarja-ritātapatramaṇḍalairādarāvanatamauliśithilamaṇimukuṭapaṅktibhirāvarjitara-tnakarṇapūraiḥ kapolasthalaskhalitakuṇḍalairājñaptasenāpatinirdiśyamānanāma-bhiravanibhujāṃ cakravālaiḥ praṇamyamāno bahalasindūrareṇupāṭalena kṣi-titaladolāyamānasthūlamuktākalāpāvacūlena sitakusumamālājālaśa-balaśirasā saṃlagnasaṃdhyātapena tiryagāvarjitaśvetagaṅgāpravāheṇa tārāga-ṇadanturitaśikharaśilātalena merugiriṇeva gandhamādanenānugamyamānaḥkanakālaṃkāraprabhākalmāṣitāvayavena ca dattakuṅkumasthāsakenevākṛṣya-māṇenendrāyudhena sanāthīkṛtapurobhāgaḥ śanaiḥ śanaiḥ prathamameva śātakrata-vīmāśāmabhipratasthe |</p>
      <pb n="113"/>
      <p xml:id="p113_l4" n="113,4">calitagajaghaṭākampitadhavalātapatramanekakallolaparaṃparāpatitacandrama-ṇḍalapratibimbasahasraṃ mahāpralayajaladhijalamiva plāvitamahītalamadbhuto-dbhūtakalakalamakhilaṃ saṃcacāla balam |</p>
      <p xml:id="p113_l7" n="113,7">uccalitasya cāsya svabhavanādupapāditaprasthānamaṅgalo dhavaladukū-lavāsāḥ sitakusumāṅgarāgo mahatā balasamūhena narendravṛndaiścānugamya-māno dhṛtadhavalātapatro dvitīya iva yuvarājastvaritapadasaṃcāriṇyākariṇyā vaiśampāyanaḥ samīpamājagāma | āgatya ca rajanikara ivaraverāsannavartī babhūva | anantaramitaścetaśca nirgato yuvarāja iti samā-karṇya pradhāvatāṃ balānāṃ bhareṇa calitakulaśailakīlitajaladhijalataraṃga-gateva tatkṣaṇamācakampe medinī | saṃmukhāgatairanyaiścānyaiśca praṇamadbhirbhū-mipālairaṃśulatājālajaṭilacūlikānāṃ maṇimukuṭānāmālokenonmiṣi-tabahularociṣāṃ ca pattrabhaṅginīnāṃ keyūramaṇḍalīnāṃ prabhāsaṃtānena kvaci-dvikīryamāṇacāṣapakṣakṣodā iva kvacidutpatitaśikhikulacalaccandrakaśa-tasārā iva kvacidakālajaladharataḍittaralā iva kvacitsakalpatarupa-llavā iva kvacitsaśatayajñacāpā iva kvacitsabālātapā ivākriyantadaśa diśaḥ | dhavalānyapi vividhamaṇinikarakalmāṣairutsarpibhiścūḍāma-ṇimarīcibhirmāyūrāṇīvārājanta rājñāmātapatrāṇi | kṣaṇena ca turagama-yamiva mahītalaṃ kuñjaramayamiva dikcakravālamātapatramaṇḍalamayamivā-ntarikṣaṃ dhvajavanamayamivāmbaratalamibhamadagandhamaya iva samīraṇo bhū-pālamayīva prajāsṛṣṭirābharaṇāṃśumayīva dṛṣṭiḥ kirīṭamaya iva divasojayaśabdamayamiva tribhuvanamabhavat | sarvataśca kulaparvatākāraiḥ pracala-dbhirmattavāraṇairutpātacandramaṇḍalanibhaiśca preṅkhadbhirātapatraiḥ saṃvartakāmbho-dagambhīrabhīmanādena ca dhvanatā dundubhinā tārakāvarṣasadṛśena visarpatāgajasīkaranikareṇa dhūmaketudhūsaraiścollasadbhiravanirajodaṇḍakairnirghātapā-taparuṣagambhīraghoṣaiśca karikaṇṭhagarjitaiḥ kṣatajakaṇavarṣababhruṇā ca bhramatāmataṅgajakumbhasindūrareṇunā saṃkṣubhitajaladhijalakallolacañcalābhiścapravisarpantībhisturaṃgamamālābhirandhakāritadigantareṇa cānavarataṃ kṣaratāmadajaladhārādurdinena kalakalena ca bhuvanāntaravyāpinā mahāpralayakālaiva saṃjajñe |</p>
      <pb n="114"/>
      <p xml:id="p114_l10" n="114,10">balabahalakolāhalabhītā iva dhavaladhvajanivahanirantarāvṛtā yayuḥkvāpi daśa diśaḥ | malināvanirajaḥ saṃsparśaśaṅkitamiva samadagajagha-ṭāvacūlasahasrasaṃruddhamatidūramambaratalamapasasāra | prabalavetrivetrala-tāsamutsāryamāṇā iva turagakhurarajodhūsaratābhītā ivārkakiraṇā mumucuḥpurobhāgam | ibhakarasīkaranirvāpaṇatrasta ivātapatrasaṃchāditātapo di-vaso nanāśa | balabharajarjarīkṛtā madakalakaricaraṇaśatasaṃtāḍitādvitīyeva prayāṇabherī bhairavaṃ bhūmī rarāsa | gulphadvayase ca turaṃgamukhavi-niḥsṛtasitaphenapallavite madapayasi madasrutāṃ kariṇāṃ pracaskhaluḥ pade padepadātayaḥ | haritālaparimalanibhena cātipaṭunā gajamadāmodenānuliptasyasāmajasyeva samupayayau nikhilānyagandhagrahaṇasāmarthyaṃ ghrāṇendriyasya |krameṇa prasarpato balasya puraḥ pradhāvatāṃ janakadambakānāṃ kolāhalena tā-rataradīrgheṇa ca kāhalānāṃ ninādena khuraravavimiśreṇa ca vājināṃ he-ṣāraveṇānavaratakarṇatālasvarasaṃpṛktena ca dantināmāḍambararaveṇa graiveya-kakiṅkiṇīkvaṇitānusṛtena ca gativaśādviṣamavirāviṇīnāṃ ghaṇṭānāṃ ṭaṃ-kṛtena maṅgalaśaṅkhaśabdasaṃvardhitadhvanīnāṃ ca prayāṇapaṭahānāṃ ninādena mu-hurmuhuritastatastāḍyamānānāṃ ḍiṇḍimānāṃ ca niḥsvanena jarjarīkṛta-śravaṇapuṭasya mūrcchevābhavajjanasya |</p>
      <pb n="115"/>
      <p xml:id="p115_l4" n="115,4">śanaiḥśanaiśca balasaṃkṣobhajanmā kṣiteranekavarṇatayā kvacijjīrṇaśapha-rakroḍadhūmraḥ kvacitkramelakasaṭāsaṃnibhaḥ kvacitpariṇatarallakaromapallava-malinaḥ kvacitpatrorṇatantupāṇḍuraḥ kvacijjaraṭhamṛṇāladaṇḍadhavalaḥ kva-cijjaratkapikeśakapilaḥ kvaciddharavṛṣabharomanthaphenapiṇḍapāṇḍurastri-pathagāpravāha iva haricaraṇaprabhavaḥ kupita iva muñcankṣamāmārabdhapari-hāsa iva rundhannayanāni tṛṣita iva pibankarikarasīkarajalāni pakṣa-vānivotpatangaganatalamalinivaha iva cumbanmadalekhāṃ mṛgapatiriva ra-cayankarikumbhasthalīṣu padamupāttavijaya iva gṛhṇanpatākā jarāgamaiva pāṇḍurīkurvañśirāṃsi mudrayanniva pakṣmāgrasaṃsthito dṛṣṭimājighra-nniva makarandamadhubindulagnaḥ karṇotpalāni madakalakarikarṇatālatā-ḍanatrasta ivāviśankarṇaśaṅkhodaravivarāṇi pīyamāna ivonmukhībhira-vanipatimukuṭamaṇipattrabhaṅgamakarikābhirabhyarcyamāna iva turagamukhavi-kṣepaviplutaiḥ phenapallavakusumastabakairanugamyamāna iva mattagajaghaṭāku-mbhabhittisaṃbhavena dhātudhūlivalayenāliṅgyamāna iva calaccāmarakalāpa-vidhutena paṭavāsapāṃśunā protsāhyamāna iva narapatiśekharasahasrapari-cyutaiḥ kusumakesararajobhirutpātarāhuriva divasakaramaṇḍalamakāṇḍaeva pibannṛpaprasthānamaṅgalapratisaravalayamālikāsu gorocanācūrṇāyamānaḥkrakacakṛtacandanakṣodadhūsaro reṇurutpapāta | aparimāṇabalasaṃghaṭṭasamupa-cīyamānaśca śanaiḥ śanaiḥ saṃharanniva viśvamaśeṣamakālakālameghapaṭalame-duro vistāramupagantumārebhe |</p>
      <pb n="116"/>
      <p xml:id="p116_l1" n="116,1">tena ca krameṇopacīyamānabahalamūrtinā digvijayamaṅgaladhvajenaripukulakamalapralayanīhāreṇa rājyalakṣmīvilāsapaṭavāsacūrṇenāhitāta-patrapuṇḍarīkakhaṇḍatuṣāreṇa sainyabharapīḍitamahītalamūrcchāndhakāreṇa ca-ladbalajaladakālakadambakusumodgamena divasakarakamalavanoddalanadvipayū-thena gaganamahītalaplāvanapralayapayodhipūreṇa tribhuvanalakṣmīśirova-guṇṭhanapaṭena mahāvarāhakesaranikarakarbūreṇa pralayānaladhūmarājimāṃsa-lena pātālatalādivottiṣṭhatā caraṇebhya iva nirgacchatā locanebhyaiva niṣpatatā digbhya ivāgacchatā nabhastalādiva patatā pavanādi-vollasatā ravikiraṇebhya iva saṃbhavatānapahatacetanena nidrāgamenānava-gaṇitasūryeṇāndhakāreṇādharmakālopasthitena bhūmigṛheṇānuditatārāgaṇa-nivahena bahulaniśāpradoṣeṇāpatitasalilena jaladharasamayenābhrāntabhujaṃ-gena rasātalena haricaraṇeneva saṃvardhamānena tribhuvanamalaṅghyata rajasā |</p>
      <p xml:id="p116_l13" n="116,13">vikacakuvalayavanamiva navodakena gaganatalamavaṣṭabhyamānamalakṣyatakṣīrodaphenapāṇḍunā kṣitikṣodena | bahularajodhūsaritamaśiśiraki-raṇabimbamavacūlacāmaramiva niṣprabhamabhavat | dukūlapaṭṭadhavalā ka-dalikeva kaluṣatāmājagāma gaganāpagā | narapālabalabharamatigurumasa-hamānā punariva bhārāvatāraṇārthamamaralokamāruroha rajomiṣeṇa mahī |niḥśeṣanipītātapamantardahyamānamiva jaladhijaleṣu dhūsaritaravirathadhva-japaṭamapatadavanirajaḥ | muhūrtena ca garbhavāsamiva saṃhārasāgarajalamivakṛtāntajaṭharamiva mahākālamukhamiva nārāyaṇodaramiva brahmāṇḍamivaviveśa pṛthivī | mṛṇmaya iva babhūva divasaḥ | pustamayya iva cakā-śire kakubhaḥ | reṇurūpeṇeva pariṇatamambaratalamekamahābhūtamayamivatrailokyamāsīt |</p>
      <pb n="117"/>
      <p xml:id="p117_l1" n="117,1">atha nijamadoṣmasaṃtaptānāṃ dantināṃ diśi diśi karavivaraviniḥ-sṛtaiḥ kṣaradbhiḥ kṣīrodadhavalaiḥ sīkarāsāraiḥ karṇapallavaprahativisrutena cavisarpatā dānajalabindudurdinena heṣāravaviprakīrṇaiśca vājināṃ lālāja-lalavajālakairupaśamite rajasi punarupajātālokāsu dikṣu sāgara-salilādivonmagnamālokya tadaparimāṇaṃ balamupajātavismayaḥ sarvatodattadṛṣṭirvaiśampāyanaścandrāpīḍamābabhāṣe |</p>
      <p xml:id="p117_l7" n="117,7">yuvarāja kiṃ na jitaṃ devena mahārājādhirājena tārāpīḍena yajje-ṣyasi | kā diśo na vaśīkṛtā yā vaśīkariṣyasi | kāni durgāṇina prasādhitāni yāni prasādhayiṣyasi | kāni dvīpāntarāṇi nātmī-kṛtāni yānyātmīkariṣyasi | kāni ratnāni nopārjitāni yānyupā-rjayiṣyasi | ke vā na praṇatā rājānaḥ | kairna viracitaḥ śirasibālakamalakuḍmalakomalaḥ sevāñjaliḥ | kairna masṛṇīkṛtāḥ pratibaddha-hemapaṭṭairlalāṭaiḥ sabhābhuvaḥ | kairna ghṛṣṭāḥ pādapīṭhe cūḍāmaṇayaḥ | kairna pra-tipannā vetralatāḥ | kairnoddhūtāni cāmarāṇi | kairnoccāritā jayaśabdāḥ |keṣāṃ na pītāḥ kirīṭapattramakaraiḥ saliladhārā iva nirmalāstaccaraṇana-khamayūkharājayaḥ | ete hi caturudadhijalāvagāhadurlalitabalamadāvaliptādaśarathabhagīrathabharatadilīpālarkamāndhātṛpratimāḥ kulābhimānaśālinaḥsomapāyino mūrdhābhiṣiktāḥ pṛthivyāṃ sarvapārthivā rakṣābhūtimivā-bhiṣekapayaḥpātapūtaiścūḍāmaṇipallavairudvahanti maṅgalyāṃ bhavaccaraṇarajaḥsaṃha-tim | ebhiriyamādiparvatairivāparairdhṛtā dharitrī | etāni cāpyamīṣāmā-plāvitadaśadigantarālāni sainyāni bhavantamupāsate | tathāhi paśya paśyayasyāṃ yasyāṃ diśi vikṣipyate cakṣustasyāṃ tasyāṃ rasātalamivo-dgirati vasudheva sūte kakubha iva vamanti gaganamiva varṣati divasaiva sṛjati balāni | aparimitabalabharākrāntā manye smarati mahā-bhāratasamarasaṃkṣobhasyādya kṣitiḥ | eṣa śikharadeśeṣu skhalitamaṇḍalodhvajāngaṇayanniva kutūhalādbhramati kadalikāvanāntareṣu mayūkhamālī |sarvataśca madajalamucāṃ kariṇāmelāparimalasurabhiṇi veṇikāvāhinimadavāriṇi nirantaramagnā nipatitamadhukarakulakalakalakalilā kā-lindījalakallolakaliteva bhāti bhūtadhātrī | sainyabharasaṃkṣobhabhayātsa-rita iva gaganatalamutpatitāḥ saṃchādayantyetā dikcakravālamindudhavalādhvajapaṅktayaḥ | sarvathā citraṃ yannādya vighaṭitasakalakulaśailasaṃdhibandhāsahasraśaḥ śakalībhavati balabhareṇa dharitrī yadvā balabharapīḍitavasu-dhādhāraṇavidhurā na calanti phaṇināṃ patyuḥ phaṇābhittayaḥ |</p>
      <pb n="118"/>
      <p xml:id="p118_l11" n="118,11">ityevaṃ vadata eva tasya yuvarājaḥ samucchritānekatoraṇāṃ tṛṇamaya-prākāramandirasahasrasaṃbādhāmullāsitadhavalapaṭamaṇḍapaśataśobhinīmāvā-sabhūmimavāpa | tasyāṃ cāvatīrya rājavatsarvāḥ kriyāścakāra | sarvaiścataiḥ sametya narapatibhiramātyaiśca vividhābhiḥ kathābhirvinodyamānastaṃdivasamaśeṣamabhinavapitṛviyogajanmanā śokāvegenāyāsyamānahṛdayoduḥkhenātyavāhayat | ativāhitadivasaśca yāminīmapi svaśayanīyasyanātidūre nihitaśayananiṣaṇṇena vaiśampāyanenānyataśca samīpe kṣititalavi-nyastakuthaprasuptayā pattralekhayā sahāntarā pitṛsaktamantarā mātṛsaṃ-baddhamantarā śukanāsamayaṃ kurvannālāpaṃ nātyupajātanidraḥ prāyeṇa jā-gradeva ninye | pratyūṣe cotthāya tenaiva krameṇānavarataprayāṇakaiḥ prati-prayāṇakamupacīyamānena senāsamudāyena jarjarayanvasuṃdharāmākampayangi-rīnutsiñcansarito riktīkurvansarāṃsi cūrṇayankānanāni samīkurva-nviṣamāṇi dalayandurgāṇi pūrayannimnāni nimnayansthalāni prātiṣṭhata |śanaiḥ śanaiśca svecchayā paribhramannamayannunnatānunnamayannatānāśvāsayanbhī-tānrakṣañśaraṇāgatānunmūlayanviṭapakānutsādayankaṇṭakānabhiṣiñcansthā-nasthāneṣu rājaputrānsamarjayanratnāni pratīcchannupāyanāni gṛhṇankarānā-diśandeśavyavasthāḥ sthāpayansvacihnāni kurvankīrtanāni lekhayaśā-sanāni pūjayannagrajanmanaḥ praṇamanmunīnpālayannāśramāñjanayañjanānu-rāgaṃ prakāśayanvikramamāropayanpratāpamupacinvanyaśo vistārayanguṇā-nprakhyāpayansaccaritamāmṛdnaṃśca velāvanāni balareṇubhirādhūsarīkṛtasaka-lasāgarasalilaḥ pṛthivīṃ vicacāra | prathamaṃ prācīṃ tatastriśaṅkutilakāṃtato varuṇalāñchanāmanantaraṃ saptarṣitārāśabalāṃ diśaṃ vijigye | varṣa-trayeṇa cātmīkṛtāśeṣadvīpāntaraṃ sakalameva caturambhodhikhātavalaya-parikhāpramāṇaṃ babhrāma mahīmaṇḍalam | tataḥ krameṇāvajitasakalabhuvana-talaḥ pradakṣiṇīkṛtya vasudhāṃ paribhramankadācitkailāsasamīpacāriṇāṃhemakūṭadhāmnāṃ kirātānāṃ suvarṇapuraṃ nāma nivāsasthānaṃ nātiviprakṛṣṭaṃpūrvajalanidherjitvā jagrāha | tatra ca nikhiladharaṇitalaparyaṭanakhinnasyanijabalasya viśrāmahetoḥ katipayāndivasānatiṣṭhat |</p>
      <pb n="119"/>
      <p xml:id="p119_l16" n="119,16">ekadā tu tatrastha evendrāyudhamāruhya mṛgayānirgato vicarankānanaṃśailaśikharādavatīrṇaṃ yadṛcchayā kiṃnaramithunamadrākṣīt | apūrvadarśa-natayā tu samupajātakutūhalaḥ kṛtagrahaṇābhilāṣastatsamīpamādarādupasa-rpitaturaṃgaḥ samupasarpannadṛṣṭapūrvapuruṣadarśanatrāsapradhāvitaṃ ca tatpalāyamā-namanavaratapārṣṇiprahāradviguṇīkṛtajavenendrāyudhenaikākī nirgatya nija-balasamūhātsudūramanusasāra | atra gṛhyatetra gṛhyata idaṃ gṛhītamidaṃgṛhītamityatirabhasākṛṣṭacetā mahājavatayā turaṃgamasya muhūrtamātreṇaika-padamivāsahāyastasmātpradeśātpañcadaśayojanamātramadhvānaṃ jagāma | ta-ccānubadhyamānaṃ kiṃnaramithunamālokayata evāsya saṃmukhāpatitamacalatu-ṅgaśikharamāruroha |</p>
      <pb n="120"/>
      <p xml:id="p120_l3" n="120,3">ārūḍhe ca tasmiñśanaiḥ śanaistadanusāriṇīṃ nivartya dṛṣṭimaca-laśikharaprastarapratihatagatiprasaro vidhṛtaturaṃgamaścandrāpīḍastasminkālesamārūḍhaśramasvedārdraśarīramindrāyudhamātmānaṃ cāvalokya kṣaṇamivavicārya svayameva vihasyācintayat | kimiti nirarthakamayamātmāmayā śiśunevāyāsitaḥ | kimanena gṛhītenāgṛhītena vā kiṃnarayuga-lena prayojanam | yadi gṛhītamidaṃ tataḥ kim | atha na gṛhītaṃ tatopikim | aho me mūrkhatāyāḥ prakāraḥ | aho yatkiṃcanakāritāyāmā-daraḥ | aho nirarthakavyāpāreṣvabhiniveśaḥ | aho bāliśacariteṣvā-saktiḥ | sādhuphalaṃ karma kriyamāṇaṃ vṛthā jātam | avaśyakartavyākriyā prastutā viphalībhūtā | suhṛtkāryamupapādyamānaṃ nopapannam | rā-jadharmaḥ pravartito na niṣpannaḥ | gurvarthaḥ prārabdho na parisamāptaḥ |vijigīṣuvyāpāraprayatno na siddhaḥ | kasmādahamāviṣṭa ivotsṛṣṭanija-parivāra etāvatīṃ bhūmimāyātaḥ | kasmācca mayā niṣprayojanamida-manusṛtamaśvamukhadvayam | iti vicāryamāṇe satyayamātmaiva me para ivahāsamupajanayati | na jāne kiyatādhvanā vicchinnamito balamanuyāyime | mahājavo hīndrāyudho nimeṣamātreṇātidūramatikrāmati | na cā-gacchatā mayā turagavegavaśātkinaramithune baddhadṛṣṭināsminnaviralataru-śataśākhāgulmalatāsaṃtānagahane nirantarapatitaśuṣkaparṇāvakīrṇatale ma-hāvane panthā nirūpito yena pratinivṛttya yāsyāmi | na cāsminpradeśeprayatnenāpi paribhramatā martyadharmā kaścidāsādyate yaḥ suvarṇapuragāminaṃpanthānamupadekṣyati | śrutaṃ hi mayā bahuśaḥ kathyamānamuttareṇa suva-puraṃ sīmāntalekhā pṛthivyāḥ sarvajanapadānāṃ tataḥ parato nirmānuṣa-maraṇyaṃ taccātikramya kailāsagiririti | ayaṃ ca kailāsaḥ | tadidānīṃpratinivṛtyaikākinā svayamutprekṣyotprekṣya dakṣiṇāmāśāṃ kevalamaṅgī-kṛtya gantavyam | ātmakṛtānāṃ hi doṣāṇāṃ niyatamanubhavitavyaṃphalamātmanaiva | ityavadhārya vāmakaratalavalitaraśmipāśasturaṃgamaṃ vyā-vartayāmāsa |</p>
      <pb n="121"/>
      <p xml:id="p121_l7" n="121,7">vyāvartitaturagaśca punaścintitavān | ayamudbhāsitaprabhābhāsvaro bha-gavānbhānuradhunā divasaśriyo raśanāmaṇiriva madhyamalaṃkaroti | pari-śrāntaścāyamindrāyudhaḥ | tadenaṃ tāvadāgṛhītakatipayadūrvāpravālakavalaṃkasmiṃścitsarasi śilāprasravaṇe vā saridambhasi vā snātapītodakamapa-nītaśramaṃ kṛtvā svayaṃ ca salilaṃ pītvā kasyacittaroradhaśchāyāyāṃ muhū-rtamātraṃ viśramya tato gamiṣyāmi | iti cintayitvā salilamanveṣa-māṇo muhurmuhuritastato dattadṛṣṭiḥ paryaṭannalinījalāvagāhotthitasyāci-rādapakrāntasya ca mahato giricarasya vanagajayūthasya caraṇotthāpitaiḥpaṅkapaṭalairārdrīkṛtaṃ karāvakṛṣṭaiśca samṛṇālamūlanālaiḥ kamalakalāpaiḥ ka-lmāṣitamārdrārdraiśca śaivalapravālaiḥ śyāmalitoddeśamuddalitaiśca kumudakuvala-yakahlārakuḍmalairantarāntarā vicchuritamutkhātaiśca sakardamaiḥ śālūkaka-ndairākīrṇaṃ khaṇḍitaiśca kusumastabakasārairvanapallavairācchāditamālūnā-bhiśca kusumopaviṣṭollasatṣaṭpadābhirvanalatābhirākulitamabhinavakusuma-parimalavāhinā ca tamālapallavarasaśyāmena madajalena sarvataḥ siktaṃmārgamadrākṣīt |</p>
      <p xml:id="p121_l22" n="121,22">upajātajalāśayaśaṅkaśca taṃ pratīpamanusarannudgrīvadṛśyairuparicchatrama-ṇḍalākāraiḥ saralasālasallakīprāyairaviralairapi niḥśākhatayā viralairi-vopalakṣyamāṇaiḥ pādapairupetena sthūlakapilavālukena śilātalabahulatayāviralatṛṇolapena vanadvipadaśanadalitamanaḥśilādhūlikapilenābhaṅginī-bhirutkīrṇābhiriva pattrabhaṅgakuṭilābhiḥ pāṣāṇabhedakamañjarībhirjaṭi-līkṛtaśilāntarālenānavaratagaladgugguludrumadravārdrīkṛtadṛṣadā śikharasru-taśilājaturasapicchalopalena ṭaṃkanahayakhurakhaṇḍitaharitālakṣodapāṃśule-nākhunakharotkhātabilaviprakīrṇakāñcanacūrṇena sikatānimagnacamarakastū-rikāmṛgīkhurapaṅktinā saṃśīrṇaraṅkurallakaromaprakaranicitena viṣamaśilā-cchedopaviṣṭajīvañjīvakayugalena vanamānuṣamithunādhyāsitataṭaguhāmukhe-na gandhapāṣāṇaparimalāmodinā vetralatāpratānaprarūḍhaveṇunā kailāsatalenakaṃcidadhvānaṃ gatvā tasyaiva kailāsaśikhariṇaḥ pūrvottare digbhāge ja-labhārālasaṃ jaladharavyūhamiva bahulakṣapāndhakāramiva puñjīkṛtamatyā-yataṃ tarukhaṇḍaṃ dadarśa | tacca saṃmukhādāgatena kusumarajaḥkaṣāyāmo-dinā jalasaṃsargaśiśireṇa sīkariṇā candanarasasamasparśenāliṅgyamānaiva jalataraṃgamārutena kamalamadhupānamattānāṃ ca śrotrahāribhiḥ kalahaṃ-sānāṃ kolāhalairāhūyamāna iva praviveśa |</p>
      <pb n="122"/>
      <p xml:id="p122_l16" n="122,16">praviśya ca tasya tarukhaṇḍasya madhyabhāge maṇidarpaṇamiva trailokya-lakṣmyāḥ sphaṭikabhūmigṛhamiva vasuṃdharādevyā nirgamanamārgamiva sāga-rāṇāṃ nisyandamiva diśāmaṃśāvatāramiva gaganatalasya kailāsamivadravatāmāpannaṃ tuṣāragirimiva vilīnaṃ candrātapamiva rasatāmupetaṃ harā-ṭṭahāsamiva jalībhūtaṃ tribhuvanapuṇyarāśimiva sarorūpeṇāvasthitaṃ vaidū-ryagirijālamiva salilākāreṇa pariṇataṃ śaradabhravṛndamiva dravībhūyai-katra nisyanditamādarśamiva pracetasaḥ svacchatayā munimanobhiriva sa-jjanaguṇairiva hariṇalocanaprabhābhiriva muktāphalāṃśubhiriva nirmitamā-pūrṇaparyantamapyantaḥ spaṣṭadṛṣṭasakalavṛttāntatayā riktamivopalakṣyamāṇa-maniloddhūtajalataraṃgasīkaradhūlijanmabhiḥ sarvataḥ samupasthitaiḥ saṃrakṣya-māṇamivendracāpasahasraiḥ pratimānibhenāntaḥ praviṣṭaṃ sakānanaśailanakṣatragra-hacakravālaṃ tribhuvanamudbhinnapaṅkajenodareṇa nārāyaṇamiva bibhrāṇamāsa-nnakailāsāvatīrṇasya ca śataśo bhagavataḥ khaṇḍaparaśormajjanonmajjana-kṣobhacalitacūḍāmaṇicandrakhaṇḍacyutenāmṛtarasena jalakṣālitavāmārdhaka-polagalitalāvaṇyapravāhānukāriṇā saṃmiśritajalamupakūlatamālavanaprati-bimbāndhakāritābhyantarairdṛśyamānarasātaladvārairiva salilapradeśairgambhī-rataraṃ divāpyupajātaniśāśaṅkaiścakravākamithunaiḥ parihriyamāṇanīlotpala-vanagahanamasakṛtpitāmahaparipūritakamaṇḍaluparipūtajalamanekaśo vāla-khilyakadambakakṛtasaṃdhyopāsanaṃ bahuśaḥ salilāvatīrṇasāvitrībhagnadeva-tārcanakamalasahasraṃ sahasraśaḥ saptarṣimaṇḍalasnānapavitrīkṛtaṃ sarvadāsiddhavadhūdhautakalpalatāvalkalapuṇyīkṛtodakamudakakrīḍādohadāgatānāṃ caguhyakeśvarāntaḥpurakāminīnāṃ makaraketucāpacakrākṛtibhirativikaṭairā-vartibhirnābhimaṇḍalairāpītasalilaṃ kvacidvaruṇahaṃsopāttakamalavanamakara-ndaṃ kvaciddiggajamajjanajarjaritajaranmṛṇāladaṇḍaṃ kvacittryambakavṛṣabhavi-ṣāṇakoṭikhaṇḍitataṭaśilākhaṇḍaṃ kvacidyamamahiṣaśṛṅgaśikharavikṣiptaphe-napiṇḍaṃ kvacidairāvatadaśanamusalakhaṇḍitakumudakhaṇḍaṃ yauvanamivotkali-kābahulamutkaṇṭhitamiva mṛṇālavalayālaṃkṛtaṃ mahāpuruṣamiva mīnamakara-kūrmacakraprakaṭalakṣaṇaṃ ṣaṇmukhacaritamiva śrūyamāṇakrauñcavanitāpralāpaṃbhāratamiva pāṇḍudhārtarāṣṭrakulapakṣakṛtakṣobhamamṛtamathanasamayamiva tīrā-vasthitaśitikaṇṭhapīyamānaviṣaṃ kṛṣṇabālacaritamiva taṭakadambaśākhā-dhirūḍhaharikṛtajalaprapātakrīḍaṃ madanadhvajamiva makarādhiṣṭhitaṃ divyami-vānimiṣalocanaramaṇīyamaraṇyamiva vijṛmbhamāṇapuṇḍarīkamuragakula-mivānantaśatapattrapadmodbhāsitaṃ kaṃsabalamiva madhukarakulopagīyamāna-kuvalayāpīḍaṃ kadrustanayugalamiva nāgasahasrapītapayogaṇḍūṣaṃ malayamivacandanaśiśiravanamasatsādhanamivādṛṣṭāntamatimanoharamāhlādanaṃ dṛṣṭera-cchodaṃ nāma saro dṛṣṭavān |</p>
      <pb n="123"/>
      <pb n="124"/>
      <p xml:id="p124_l6" n="124,6">ālokamātreṇaivāpagataśramo dṛṣṭvā manasyevamakarot | aho niṣpha-lamapi me turagamukhamithunānusaraṇametadālokayataḥ saraḥ saphalatāmupa-gatam | adya parisamāptamīkṣaṇayugalasya draṣṭavyadarśanaphalam | ālo-kitaḥ khalu ramaṇīyānāmantaḥ | dṛṣṭa āhlādanīyānāmavadhiḥ | vīkṣi-tā manoharāṇāṃ sīmāntalekhā | pratyakṣīkṛtā prītijananānāṃ parisa-māptiḥ | vilokitā darśanīyānāmavasānabhūmiḥ | idamutpādya saraḥ-salilamamṛtarasamutpādayatā vedhasā punaruktatāmiva nītā svasṛṣṭiḥ |idamapi khalvamṛtamiva sarvendriyāhlādanasamartham | ativimalatayācakṣuṣaḥ prītimupajanayati | śiśiratayā sparśasukhamupāharati | kama-lasugandhitayā ghrāṇamāpyāyayati | haṃsamukharatayā śrutimānandayati |svādutayā rasanāmāhlādayati | niyataṃ cāsyaiva darśanatṛṣṇayā na pari-tyajati bhagavānkailāsanivāsavyasanamumāpatiḥ | na khalu sāṃpratamā-carati jalaśayanadohadaṃ devo rathāṅgapāṇiḥ | yadidamamṛtarasasurabhisa-lilamapahāya lavaṇarasaparuṣapayasyudanvati svapiti | nūnaṃ cedaṃ na pratha-mamāsītsaraḥ | yena pralayavarāhaghoṇābhighātabhītā bhūtadhātrī kala-śayonipānaparikalitasakalasalilaṃ sāgaramavatīrṇā | anyathā yadya-trāgādhānekapātālagambhīrāmbhasi nimagnā bhavenmahāsarasi kimekena ma-hāvarāhasahasrairapi nāsāditā bhavet | nūnaṃ cāsmādeva salilaleśamādā-yādāya mahāpralayeṣu pralayapayodāḥ pralayadurdināndhakāritadaśadiśaḥplāvayanti bhuvanāntarāṇi | manye ca yatsṛṣṭerarvāksalilamayaṃ brahmā-ṇḍarūpamādau bhuvanamabhūttadidaṃ piṇḍībhūya sarovyapadeśenāvasthitam |</p>
      <pb n="125"/>
      <p xml:id="p125_l4" n="125,4">iti vicārayanneva tasya śilāśakalakarkaśavālukāprāyaṃ vidyā-dharoddhṛtasanālakumudakalāpārcitānekacārusaikataliṅgamarundhatīdattadina-karārghyapayaḥparyastaraktakamalaśobhitamupakūlaśilātalopaviṣṭajalamānu-ṣaniṣevyamāṇātapamabhyarṇatayā ca kailāsasya snānāgatamātṛmaṇḍalapada-paṅktimudrāṅkitamavakīrṇabhasmasūcitamagnotthitagaṇavṛndoddhūlanamavagāhāva-tīrṇagaṇapatigaṇḍasthalagalitamadaprasravaṇasiktamatipramāṇapādānumīyamā-natṛṣitakātyāyanīsiṃhāvatāramārga dakṣiṇaṃ tīramāsādya turagādava-tatāra | avatīrya ca vyapanītaparyāṇamindrāyudhamakarot | kṣiti-talaluṭhitotthitaṃ ca gṛhītakatipayayavasagrāsaṃ sarovatārya pītasalila-micchayā snātaṃ cotthāpyānyatamasya samīpavartinastarormūlaśākhāyā-mapagatakhalīnaṃ hastapāśaśṛṅkhalayā kanakamayyā caraṇau baddhvā kṛpā-ṇikāvalūnānkṣiptvā cāgrataḥ katicitsarastīradūrvāpravālakavalā-npunarapi salilamavatatāra | tataśca prakṣālitakarayugalaścātakaiva kṛtvā jalamayamāhāraṃ cakrāhva ivāsvādya mṛṇālaśakalāniśiśirāṃśuriva karāgraiḥ spṛṣṭvā kumudāni phaṇīvābhinandya jala-taraṃgavātānanaṅgaśaraprahārātura ivorasi nidhāya nalinīdalottarīyama-raṇyagaja iva sīkarārdrapuṣkaropaśobhitakaraḥ saraḥsalilādudagāt |pratyagrabhagnaśiśiraiśca samṛṇālakairjalakaṇikācitaiḥ kamalinīpalāśairla-tāmaṇḍapaparikṣipte śilātale srastaramāstīrya nidhāya śirasi piṇḍī-kṛtamuttarīyaṃ niṣasāda | muhūrtaṃ viśrāntaśca tasya sarasa uttare tīra-pradeśe samuccarantamunmuktakavalena niścalaśravaṇapuṭena tanmukhībhūtenodgrī-veṇendrāyudhena prathamamākarṇitaṃ śrutisubhagaṃ vīṇātantrījhaṃkāramiśramamā-nuṣaṃ gītaśabdamaśṛṇot | śrutvā ca kutotra vigatamartyasaṃpāte pradeśegītadhvaneḥ saṃbhūtiriti samupajātakautukaḥ kamalinīpattrasrastarādutthāyatāmeva gītasaṃpātasūcitāṃ diśaṃ cakṣuḥ prāhiṇot | atidavīyastayā tutasya pradeśasya prayatnavyāpṛtalocanopi vilokayanna kiṃciddadarśa |tameva kevalamanavarataṃ gītaśabdaṃ śuśrāva | kutūhalavaśācca gītadhva-niprabhavajijñāsayā kṛtagamanabuddhirdattaparyāṇamindrāyudhamāruhya priyagītaiḥprathamaprasthitairaprārthitairapi vanahariṇairupadiśyamānavartmā saptacchadabaku-lailālavaṅgalavalīlatālolakusumasurabhiparimalayālikulavirutimukha-ritayā tamālanīlayā diṅnāgamadavīthyeva paścimayā sarastīravana-lekhayā nimittīkṛtya taṃ gītadhvanimabhipratasthe |</p>
      <pb n="126"/>
      <p xml:id="p126_l13" n="126,13">krameṇa ca saṃmukhāgatairacchanirjharajalakaṇajālajanitajaḍimabhirjarja-ritabhūrjavalkalairdhūrjaṭivṛṣaromanthaphenabinduvāhibhiḥ ṣaṇmukhaśikhaṇḍi-śikhācumbibhirambikākarṇapūrapallavollāsanadurlalitairuttarakurukāminī-karṇotpalapreṅkholanadohadibhirākampitakakkolairnamerukusumapāṃśupātibhiḥ pa-śupatijaṭābandhārtavāsukiparipītaśeṣairāhlādibhiḥ puṇyaiḥ kailāsamārutai-rabhinandyamāno gatvā ca taṃ pradeśaṃ sarvato marakataharitairhārihārītaruti-ramaṇīyairbhramadbhṛṅgarājanakharajarjaritajaraṭhakuḍmalairunmadakokilakulakava-līkṛtasahakārakomalāgrapallavairunmadaṣaṭcaraṇacakravālavācālitavikaca-cūtakalikairacakitacakoracumbitamaricāṅkuraiścampakaparāgapuñjapiñjara-kapiñjalajagdhapippalīphalaiḥ phalabharanikaranipīḍitanibiḍadāḍima-nīḍaprasūtakalaviṅkaiḥ prakrīḍitacapalakapikulakaratalatāḍanataralita-tāḍīpuṭairanyonyakalahakupitakapotapakṣapālīpātitakusumaiḥ kusumara-jorāśisārasārikāśritaśikharaiḥ śukaśatamukhanakhaśikharaśakali-taphalasphītairjaladharajalalubdhavipralabdhamugdhacātakadhvānamukharitatamāla-khaṇḍairibhakalabhakollūnapallavavellitalavalīvalayairālīyamānanavayauvanama-ttapārāvatapakṣakṣepaparyastastabakaistanupavanakampitakomalakadalīdalavī-jitairaviralaphalanikarāvanatanālikeravanairakaṭhorapattrapuṭapūgaviṭapipari-vṛtairanivāritavihaṃgatuṇḍakhaṇḍitapiṇḍakharjūrajālakairmadamukharamayūrīma-dhuraravavirāvitāntarairakalitakalikākalāpadanturairantarāntarā kailā-sataraṃgiṇītaraṃgitasikatilatalabhūmibhāgairvanadevatākaratalanivahanibhama-laktakajalalavasiktamiva kisalayanikaramatisukumāramudvahadbhirgranthi-parṇakagrāsamuditacamarīkulaniṣevitamūlaiḥ karpūrāguruprāyairindrāyudhairivaghanāvasthānaiḥ kumudairivādattadinakarakarapraveśaśiśirābhyantarairdāśara-thibalairivāñjananīlanalaparigataprāntaiḥ prāsādairiva sapārāvatairbhavanatā-pasairiva saṃnihitavetrāsanai rudrairiva nāgalatābaddhaparikarairudadhikūlapu-linairiva nirantarodbhinnapravālalatāṅkurajālakairabhiṣekasalilairiva sarvau-ṣadhikusumaphalakisalayasanāthairālekhyagṛhairiva bahuvarṇacitrapattraśakuni-śatasaṃśobhitaiḥ kurubhiriva bhāradvājadvijopasevitairmahāsamara mukhairivapuṃnāgasamākṛṣṭaśilīmukhairmahākaribhiriva pralambabālapallavaspṛṣṭabhūtalaira-pramattapārthivairiva paryantāvasthitabahugulmakairdaṃśitairiva bhramarasaṃghātaka-vacāvṛtakāyaiḥ pramāṇābhimukhairiva vānarakarāṅgulispṛṣṭaguñjairavanipāla-śayanairiva siṃhapādāṅkitatalairārabdhapañcatapaḥkriyairivocchikhaśikhima-ṇḍalaparivṛtairdīkṣitairiva kṛtakṛṣṇasāraviṣāṇakaṇḍūyanairjaradgṛhamunibhi-riva jaṭālavālakamaṇḍaladharairindrajālikairiva dṛṣṭihāribhiḥ pādapaiḥparivṛtaṃ candraprabhanāmnastasya sarasaḥ paścime tīre kailāsapādasya jyo-tsnāvadātayā prabhayā dhavalayatastaṃ pradeśaṃ bhūtalabhāgasaṃniviṣṭaṃ bhagavataḥśūlapāṇeḥ śūnyaṃ siddhāyatanamapaśyat |</p>
      <pb n="127"/>
      <pb n="128"/>
      <p xml:id="p128_l4" n="128,4">tacca pavanoddhūtairitastataḥ samāpatadbhiḥ ketakīgarbhadhūlibhirdhavalīkri-yamāṇakāyaḥ paśupatidarśanahetorbalādiva pratipādyamāno bhasmavratamāyata-napraveśapuṇyairiva parigṛhyamāṇaḥ praviśyādrākṣīccatuḥstambhasphaṭikamaṇḍa-pikātalapratiṣṭhitamaciroddhūtairārdrārdrairdalaśikharagalajjalabindubhirūrdhvavi-pāṭitacandrabimbadalairiva nijāṭṭahāsāvayavairiva śeṣaphaṇāśakalairivapāñcajanyasahodarairiva kṣīrodahṛdayākārairupapāditamauktikamukuṭavibhramaiḥśucibhirmandākinīpuṇḍarīkaiḥ kṛtārcanamamalamuktāśilāghaṭitaliṅgama-śeṣatribhuvanavanditacaraṇaṃ carācaraguruṃ caturmukhaṃ bhagavantaṃ tryambakam |tasya ca dakṣiṇāṃ mūrtimāśrityābhimukhīmāsīnāmuparacitabrahmāsanā-mativistāriṇā sarvadiṅmukhaplāvakena pralayaviplutakṣīrapayodhipayaḥpūra-pāṇḍureṇātidīrghakālasaṃcitena taporāśineva visarpatā pādapāntaraistrisro-tojalanibhena piṇḍībhūya vahateva dehaprabhāvitānena sagirikānanaṃ danta-mayamiva taṃ pradeśaṃ kurvatīmanyathaiva dhavalayantīṃ kailāsagirimantardra-ṣṭurapi locanapathapraviṣṭena śvetimānamiva mano nayantīmatidhavalaprabhā-parigatadehatayā sphaṭikagṛhagatāmiva dugdhasalilamagnāmiva vimalacelāṃ-śukāntaritāmivādarśatalasaṃkrāntāmiva śaradabhrapaṭalatiraskṛtāmivā-parisphuṭavibhāvyamānāvayavāṃ pañcamahābhūtamayamapahāya dravyātmakama-ṅganiṣpādanopakaraṇakalāpaṃ dhavalaguṇeneva kevalenotpāditāṃ dakṣādhva-rakriyāmivoddhatagaṇakacagrahabhayopasevitatryambakāṃ ratimiva madanadeha-nimittaṃ haraprasādanārthamāgṛhītaharārādhanāṃ kṣīrodadhidevatāmiva saha-vāsaparicitaharacandralekhotkaṇṭhākṛṣṭāmindumūrtimiva svarbhānubhayakṛta-trinayanaśaraṇagamanāmairāvatadehacchavimiva gajājināvaguṇṭhanotkaṇṭhita-śitikaṇṭhacintitopanatāṃ paśupatidakṣiṇamukhahāsacchavimiva bahirnirgatyakṛtāvasthānāṃ śarīriṇīmiva rudroddhūlanabhūtimāvirbhūtāṃ jyotsnāmivaharakaṇṭhāndhakāravighaṭṭanodyamaprāptāṃ gaurīmanaḥśuddhimiva kṛtadehapari-grahāṃ kārtikeyakaumāravratakriyāmiva mūrtimatīṃ girīśavṛṣabhadehadyuti-miva pṛthagavasthitāmāyatanatarukusumasamṛddhimiva śaṃkarābhyarcanāya sva-yamudyatāṃ pitāmahatapaḥsiddhimiva mahītalamavatīrṇāmādiyugaprajāpati-kīrtimiva saptalokabhramaṇakhedaviśrāntāṃ trayīmiva kaliyugadhvastadharma-śokagṛhītavanavāsāmāgāmikṛtayugabījakalāmiva pramadārūpeṇāvasthitāṃdehavatīmiva munijanadhyānasaṃpadamamaragajavīthīmivābhragaṅgābhyāgamavega-patitāṃ kailāsaśriyamiva daśamukhonmūlanakṣobhanipatitāṃ śvetadvīpa-lakṣmīmivānyadvīpāvalokanakutūhalāgatāṃ kāśakusumavikāsakānti-miva śaratsamayamudīkṣamāṇāṃ śeṣaśarīracchāyāmiva rasātalamapahāyanirgatāṃ musalāyudhadehaprabhāmiva madhumadavighūrṇanāyāsavigalitāṃ śukla-pakṣaparaṃparāmiva puñjīkṛtāṃ sarvahaṃsairiva dhavalatayā kṛtasaṃvibhāgāṃdharmahṛdayādiva nirgatāṃ śaṅkhādivotkīrṇāṃ muktāphalādivākṛṣṭāṃmṛṇālairiva viracitāvayavāṃ dantadalairiva ghaṭitāmindukarakūrcakairivaprakṣālitāṃ varṇasudhācchaṭābhirivācchuritāmamṛtaphenapiṇḍairiva pāṇḍurī-kṛtāṃ pāradarasadhārābhiriva dhautāṃ rajatadraveṇeva nirmṛṣṭāṃ candramaṇḍa-lādivotkīrṇāṃ kuṭajakundasindhuvārakusumacchavibhirivollāsitāmi-yattāmiva dhavalimnaḥ skandhāvalambinībhirudayataṭagatādarkabimbā-duddhṛtya bālaraśmiprabhābhiriva nirmitābhirunmiṣattaḍittaralatejastā-mrābhiracirasnānāvasthitaviralavārikaṇatayā praṇāmalamapaśupaticara-ṇabhasmacūrṇābhiriva jaṭābhirudbhāsitaśirobhāgāṃ jaṭāpāśagrathitamu-ttamāṅgena maṇimayaṃ nāmāṅkamīśvaracaraṇadvayamudvahantīṃ ravirathaturagakhu-rakṣuṇṇanakṣatrakṣodaviśadena bhasmanālaṃkṛtalalāṭapaṭṭikāṃ śikharaśilā-śliṣṭaśaśāṅkakalāmiva śailarājamekhalāmatulabhaktiprasādhitayā lakṣī-kṛtaliṅgayā dvitīyayeva puṇḍarīkamālayā dṛṣṭyā saṃbhāvayantīṃ bhūta-nāthamanavaratagītaparisphuritādharapuṭavaśādatiśucibhiḥ śuddhahṛdayamayū-khairiva gītaguṇairiva svarairiva stutivarṇairiva mūrtimadbhirmukhānniṣpatadbhirda-śanāṃśubhiḥ punariva snapayantīṃ gaurīpatimativimalaiśca vedārthairiva sā-kṣātpitāmahamukhādākṛṣṭairgāyatrīvarṇairiva grathanatāmupagatairnārāyaṇanābhi-puṇḍarīkabījairivoddhṛtaiḥ saptarṣibhiriva karasparśapūtamātmānamiccha-dbhistārakārūpeṇāgatairāmalakīphalasthūlairmuktāphalairuparacitenākṣavalaye-nādhiṣṭhitakaṇṭhabhāgāṃ pariveṣaparigatacandramaṇḍalāmiva paurṇamāsīniśā-madhomukhaharaśiraḥkapālamaṇḍalākāreṇa mokṣadvārakalaśakāntinā sta-nayugalenaikahaṃsamithunasanāthāmiva śvetagaṅgāṃ gaurīsiṃhasaṭāmayeneva cā-mararucirākṛtinā stanayugalamadhyanibaddhagranthinā kalpatarulatāvalkalenakṛtottarīyakṛtyāmayugmalocanasakāśātprasādalabdhena cūḍāmaṇicandrama-yūkhajāleneva maṇḍalīkṛtena brahmasūtreṇa pavitrīkṛtakāyāmāprapadīnena casvabhāvasitenāpi brahmāsanabandhottānacaraṇatalaprabhāpariṣvaṅgāllohitāya-mānena dukūlapaṭena prāvṛtanitambāṃ yauvanenāpi svakālopasarpinirvikā-ravinītena śiṣyeṇevopāsyamānāṃ lāvaṇyenāpi kṛtapuṇyeneva svacchā-tmanā parigṛhītāṃ rūpeṇāpi ruciralocanena vigatacāpalenāyatanamṛgeṇevaniṣevitāmutsaṅgagatāṃ ca svasutāmiva sūkṣmaśaṅkhakhaṇḍikāṅgulīyakapū-ritāṅgulinā tripuṇḍrakāvaśeṣabhasmapāṇḍureṇa prakoṣṭhabaddhaśaṅkhakhaṇḍakenanakhamayūkhadanturatayā gṛhītadantakoṇeneva dantamayīṃ dakṣiṇakareṇa vīṇā-māsphālayantīṃ pratyakṣāmiva gandharvavidyāṃ maṇimaṇḍapikāstambhalagnābhi-rātmānurūpābhiḥ sahacarībhiriva savīṇābhiḥ pratimābhirupetāṃ snapanārdra-liṅgasaṃkrāntapratibimbatayātiprabalabhaktyārādhitasya hṛdayamiva praviṣṭāṃharasya hāralekhayeva prāptakaṇṭhayogayā grahapaṅktyeva dhruvapratibaddhayā kruddha-yeva raktamukhavarṇayā mattayeva ghūrṇitamandratārayonmattayevānekakṛtatā-layā mīmāṃsayevānekabhāvanānuviddhayā gītyā devaṃ virūpākṣamupavīṇa-yantīmatimadhuragītāvakṛṣṭairdhyānamivābhyasyadbhirniścalakarṇapuṭairmṛgavarāha-vānaravāraṇaśarabhasiṃhaprabhṛtibhirvanacarairābaddhamaṇḍalairākarṇyamānagītānu-viddhavipañcīghoṣāmamarāpagāmiva nabhasovatīrṇāṃ dīkṣitavācamivāprā-kṛtāṃ tripurāriśaraśalākāmiva tejomayīṃ pītāmṛtāmiva vigatatṛṣṇā-mīśānaśiraḥśaśikalāmivānupajātarāgāmamathitodadhijalasaṃpadamivā-ntaḥprasannāmasamastapadavṛttimivādvandvāṃ bauddhabuddhimiva nirālambanāṃvaidehīmiva prāptajyotiḥpraveśāṃ dyūtakalākuśalāmiva vaśīkṛtākṣahṛ-dayāṃ mahīmiva jalabhṛtadehāṃ himasamayadinamukhalakṣmīmiva paripīta-bhāskarātapāmāryāmiva samupāttayatigaṇocitamātrāmālikhitāmivāca-lāvasthānāmaṃśumayīmiva tanucchāyānuliptabhūtalāṃ nirmamāṃ nirahaṃkārāṃnirmatsarāmamānuṣākṛtiṃ divyatvādaparijñāyamānavayaḥpramāṇāmapyaṣṭāda-śavarṣadeśīyāmivopalakṣyamāṇāṃ pratipannapāśupatavratāṃ kanyakāṃ dadarśa |</p>
      <pb n="129"/>
      <pb n="130"/>
      <pb n="131"/>
      <p xml:id="p131_l21" n="131,21">tatovatīrya taruśākhāyāṃ baddhā turaṃgamupasṛtya bhagavate bhaktyā pra-ṇamya trilocanāya tāmeva divyayoṣitamanimeṣapakṣmaṇā niścalaniba-ddhalakṣyeṇa cakṣuṣā punarnirūpayāmāsa | udapādi cāsya tasyā rūpa-saṃpadā kāntyā praśāntyā cāvirbhūtavismayasya manasi | aho jagatijantūnāmasamarthitopanatānyāpatanti vṛttāntāntarāṇi | tathā hi | mayāmṛgayāyāṃ yadṛcchayā nirarthakamanubadhnatā turaṃgamukhamithunamayamatimano-haro mānavānāmagamyo divyajanasaṃcaraṇocitaḥ pradeśo vīkṣitaḥ |atra ca salilamanveṣamāṇena hṛdayahāri siddhajanopasṛṣṭajalaṃ saro dṛṣṭam |tattīralekhāviśrāntena cāmānuṣaṃ gītamākarṇitam | taccānusaratā mānu-ṣadurlabhadarśanā divyakanyakeyamālokitā | na hi me saṃśītirasyā di-vyatāṃ prati | ākṛtirevānumāpayatyamānuṣatām | kutaśca martyalokesaṃbhūtirevaṃvidhānāṃ gandharvadhvaniviśeṣāṇām | tadyadi me sahasā darśana-pathānnāpayāti nārohati vā kailāsaśikharaṃ notpatati vā gaganatalaṃtataḥ kā tvaṃ kimabhidhānā vā kimarthaṃ vā prathame vayasi pratipannā vrata-miti sarvametadenāmupasṛtya pṛcchāmi | atimahānayamavakāśa āścaryā-ṇām | ityavadhārya tasyāmeva sphaṭikamaṇḍapikāyāmanyatamaṃ stambhamā-śritya samupaviṣṭo gītasamāptyavasaraṃ pratīkṣamāṇastasthau |</p>
      <pb n="132"/>
      <p xml:id="p132_l15" n="132,15">atha gītāvasāne mūkībhūtavīṇā praśāntamadhukaramadhuraruteva kumu-dinī sā kanyakā samutthāya pradakṣiṇīkṛtya kṛtaharapraṇāmā parivṛtyasvabhāvadhavalayā tapaḥprabhāvapragalbhayā dṛṣṭyā samāśvāsayantīva puṇyairivaspṛśantī tīrthajalairiva prakṣālayantī tapobhiriva pāvayantī śuddhimivakurvāṇā varapradānamivopapādayantī pavitratāmiva nayantī candrāpīḍamā-babhāṣe | svāgatamatithaye kathamimāṃ bhūmimanuprāpto mahābhāgastaduttiṣṭhāga-myatāmanubhūyatāmatithisatkāra iti | evamuktastu tayā saṃbhāṣaṇamātreṇai-vānugṛhītamātmānaṃ manyamāna utthāya bhaktyā kṛtapraṇāmo bhagavati yathā-jñāpayasītyabhidhāya darśitavinayaḥ śiṣya iva tāṃ vrajantīmanuvavrāja |</p>
      <pb n="133"/>
      <p xml:id="p133_l1" n="133,1">vrajaṃśca samarthayāmāsa | hanta tāvanneyaṃ māṃ dṛṣṭvā tirobhūtā | kṛtaṃhi me kutūhalena praśnāśayā hṛdi padam | yathā ceyamasyāstapasvijanadu-rlabhadivyarūpāyā api dākṣiṇyātiśayā pratipattirabhijātā vibhāvyatetathā saṃbhāvayāmi niyatamiyamakhilamātmodantamabhyarthyamānā mayākathayiṣyatīti | evaṃ ca kṛtamatiḥ padaśatamātramiva gatvā nirantarai-rdivāpi rajanīsamayamiva darśayadbhistamālatarubhirandhakāritapurobhāgā-mutphullakusumeṣu latānikuñjeṣu kūjatāṃ mandraṃ madamattamadhulihāṃ viru-tibhirmukharīkṛtaparyantāmatidūrapātinīnāṃ ca dhavalaśilātalapratighāto-tpatanaphenilānāmapāṃ prasravaṇairutkoṭigrāvaviṭaṅkavipāṭyamānairuccaraddhva-nibhiravaśīryamāṇatuṣāraśiśirasīkarāsārairābadhyamānanīhārāṃ hima-hāraharahāsadhavalaiścobhayataḥ kṣaradbhirnirjharairdvārāvalambitacalaccāmaraka-lāpāmivopalakṣyamāṇāmantaḥsthāpitamaṇikamaṇḍalumaṇḍalāmekāntāva-lambitayogapaṭṭikāṃ viśākhikāśikharanibaddhanālikerīphalavalkalama-yadhautopānadyugopetāmavaśīrṇāṅgabhasmadhūsaravalkalaśayanīyasanāthaikade-śāmindumaṇḍaleneva ṭaṅkotkīrṇena śaṅkhamayena bhikṣākapālenādhiṣṭhitāṃsaṃnihitabhasmālābukāṃ guhāmadrākṣīt | tasyāśca dvāri śilātale sa-mupaviṣṭo valkalaśayanaśirobhāgavinyastavīṇāṃ tataḥ parṇapuṭena nirjha-rādāgṛhītamarghasalilamādāya tāṃ kanyakāṃ samupasthitāmalamatiya-ntraṇayā kṛtamatiprasādena bhagavati prasīda vimucyatāmayamatyādara-stvadīyamālokanamapi sarvapāpapraśamanamaghamarṣaṇamiva pavitrīkaraṇāyā-lamāsyatāmityabravīt | anubadhyamānaśca tayā tāṃ sarvāmatithisapa-ryāmatidūrāvanatena śirasā sapraśrayaṃ pratijagrāha |</p>
      <p xml:id="p133_l23" n="133,23">kṛtātithyayā ca tayā dvitīyaśilātalopaviṣṭayā kṣaṇamiva tūṣṇīṃsthitvā krameṇa paripṛṣṭo digvijayādārabhya kiṃnaramithunānusaraṇaprasa-ṅgenāgamanamātmanaḥ sarvamācacakṣe | viditasakalavṛttāntā cotthāya sākanyakā bhikṣākapālamādāya teṣāmāyatanatarūṇāṃ taleṣu vicacāra |acireṇa tasyāḥ svayaṃpatitaiḥ phalairapūryata bhikṣābhājanam | āga-tya ca teṣāṃ phalānāmupayogāya niyuktavatī candrāpīḍam | āsīccatasya cetasi | nāsti khalvasādhyaṃ nāma tapasām | kimataḥ paramāścaryaṃyatra vyapagatacetanā api sacetanā ivāsyai bhagavatyai samatisṛjantaḥphalānyātmānugrahamupapādayanti vanaspatayaḥ | citramidamālokitamasmā-bhiradṛṣṭapūrvam | ityadhikataropajātavismayaścotthāya tameva pradeśami-ndrāyudhamānīya vyapanītaparyāṇaṃ nātidūre saṃyamya nirjharajalanirvartita-snānavidhistānyamṛtarasasvādūnyupabhujya phalāni pītvā ca tuṣāra-śiśiraṃ prasravaṇajalamupaspṛśyaikānte tāvadavatasthe yāvattayāpi kanya-kayā kṛto jalaphalamūlamayeṣvāhāreṣu praṇayaḥ |</p>
      <pb n="134"/>
      <p xml:id="p134_l14" n="134,14">iti parisamāpitāhārāṃ nirvartitasandhyocitācārāṃ śilātaleviśrabdhamupaviṣṭāṃ nibhṛtamupasṛtya nātidūre samupaviśya muhūrtamivasthitvā candrāpīḍaḥ savinayamavādīt | bhagavati tvatprasādaprāptipro-tsāhitena kutūhalenākulīkriyamāṇo mānuṣatāsulabho laghimā balā-danicchantamapi māṃ praśnakarmaṇi niyojayati | janayati hi prabhu-prasādalavopi prāgalbhyamadhīraprakṛteḥ | svalpāpyekadeśāvasthāne kāla-kalā paricayamutpādayati | aṇurapyupacāraparigrahaḥ praṇayamāropa-yati | tadyadi nātikhedakaramiva tataḥ kathanenātmānamanugrāhyami-cchāmi | atimahatkhalu bhavaddarśanātprabhṛti me kautukamasminvi-ṣaye | kataranmarutāmṛṣīṇāṃ gandharvāṇāṃ guhyakānāmapsarasāṃ vā kula-manugṛhītaṃ bhagavatyā janmanā | kimarthaṃ vāsminkusumasukumāre navevayasi vratagrahaṇam | kvedaṃ vayaḥ | kveyamākṛtiḥ | kva cāyaṃ lā-vaṇyātiśayaḥ | kveyamindriyāṇāmupaśāntiḥ | tadadbhutamiva me prati-bhāti | kiṃnimittaṃ vānekasiddhasādhyasaṃbādhāni suralokasulabhānyapa-hāya divyāśramapadānyekākinī vanamidamamānuṣamadhivasasi | kaścāyaṃprakāro yattaireva pañcabhirmahābhūtairārabdhamīdṛśīṃ dhavalatāṃ dhatte śarī-ram | nedamasmābhiranyatra dṛṣṭaśrutapūrvam | apanayatu naḥ kautukam |āvedayatu bhavatī sarvam | ityevamabhihitā sā kimapyantardhyāyantītūṣṇīṃ muhūrtamiva sthitvā niḥśvasya sthūlasthūlairantargatāṃ hṛdayaśuddhi-mivādāya nirgacchadbhirindriyaprasādamiva varṣadbhistaporasanisyandamivasravadbhirlocanaviṣayaṃ dhavalimānamiva dravīkṛtya pātayadbhiracchācchaira-malakapolasthalaskhalitairavaśīrṇahāramuktāphalataralapātairanubaddhabindu-bhirvalkalāvṛtakucaśikharajarjaritasīkarairaśrubhirāmīlitalocanā niḥ-śabdaṃ roditumārebhe |</p>
      <pb n="135"/>
      <p xml:id="p135_l15" n="135,15">tāṃ ca praruditāṃ dṛṣṭvā candrāpīḍastatkṣaṇamacintayat | aho durni-vāratā vyasanopanipātānāṃ yadīdṛśīmapyākṛtimanabhibhavanīyāmātmīyāṃkurvanti | sarvathā na na kaṃcana spṛśanti śarīradharmāṇamupatāpāḥ | bala-vatī hi dvandvānāṃ pravṛttiḥ | idamaparamadhikataramupajanitamatimahanma-nasi me kautukamasyā bāṣpasalilapātena | na hyalpīyasā śokakāra-ṇena kṣetrīkriyanta evaṃvidhā mūrtayaḥ | na hi kṣudranirghātapātābhihatācalati vasudhā | iti saṃvardhitakutūhalaśca śokasmaraṇahetutāmupagatamapa-rādhinamivātmānamavagacchannutthāya prasravaṇādañjalinā mukhaprakṣālanoda-kamupaninye | sā tu tadanurodhādavicchinnabāṣpajaladhārāsaṃtānāpikiṃcitkaṣāyitodare prakṣālya locane valkalopāntena vadanamapamṛjyadīrghamuṣṇaṃ ca niḥśvasya śanaiḥ pratyavādīt | rājaputra kimanenātinirghṛṇa-hṛdayāyā mama mandabhāgyāyāḥ pāpāyā janmanaḥ prabhṛti vairāgyavṛttā-ntenāśravaṇīyena śrutena | tathāpi yadi mahatkutūhalaṃ tatkathayāmi |śrūyatām |</p>
      <pb n="136"/>
      <p xml:id="p136_l6" n="136,6">etatprāyeṇa kalyāṇābhiniveśinaḥ śrutiviṣayamāpatitameva yathāvibudhasadmanyapsaraso nāma kanyakāḥ santi | tāsāṃ caturdaśa ku-lāni | ekaṃ bhagavataḥ kamalayonermanasaḥ samutpannam | anyadvedebhyaḥsaṃbhūtam | anyadagnerudbhūtam | anyatpavanātprasūtam | anyadamṛtānma-thyamānādutthitam | anyajjalājjātam | anyadarkakiraṇebhyo nirga-tam | anyatsomaraśmibhyo niṣpatitam | anyadbhūmerudbhūtam | anya-tsaudāminībhyaḥ pravṛttam | anyanmṛtyunā nirmitam | aparaṃ makara-ketunā samutpāditam | anyattu dakṣasya prajāpateratiprabhūtānāṃ kanya-kānāṃ madhye dve sute munirariṣṭā ca babhūvatustābhyāṃ gandharvaiḥ saha ku-ladvayaṃ jātam | evametānyekatra caturdaśa kulāni | gandharvāṇāṃ tu dakṣā-tmajādvitayasaṃbhavaṃ tadeva kuladvayaṃ jātam | atra munestanayaścitrasenā-dīnāṃ pañcadaśānāṃ bhrātṝṇāmadhiko guṇaiḥ ṣoḍaśaścitraratho nāma samu-tpannaḥ | sa kila sakalatribhuvanaprakhyātaparākramo bhagavatā samastasu-ramaulimālālālitacaraṇanalinenākhaṇḍalena suhṛcchabdenopabṛṃhitaprabhāvaḥsarveṣāṃ gandharvāṇāmādhipatyamasilatāmarīcinicayamecakitena bāhunāsamupārjitaṃ śaiśava evāptavān | itaśca nātidūre tasyāsmādbhāratavarṣā-duttareṇānantare kiṃpuruṣanāmni varṣe varṣaparvato hemakūṭo nāma nivāsaḥ |tatra ca tadbhujayugaparipālitānyanekāni gandharvaśatasahasrāṇi prativa-santi | tenaiva cedaṃ caitrarathaṃ nāmātimanoharaṃ kānanaṃ nirmitam | idaṃcācchodābhidhānamatimahatsaraḥ khānitam | ayaṃ ca bhavānīpatirupara-cito bhagavān | ariṣṭāyāstu putrastumburuprabhṛtīnāṃ sodaryāṇāṃ ṣaṇṇāṃjyeṣṭho haṃso nāma jagadvidito gandharvastasmindvitīye gandharvakule ga-ndharvarājena citrarathenaivābhiṣikto bāla eva rājyapadamāsāditavān |aparimitagandharvabalaparivārasya tasyāpi sa eva giriradhivāsaḥ |yattu tatsomamayūkhasaṃbhūtānāmapsarasāṃ kulaṃ tasmātkiraṇajalānusāra-galitena sakaleneva rajanikarakalākalāpalāvaṇyena nirmitā tribhuvanana-yanābhirāmā bhagavatī dvitīyeva gaurī gaurītināmnā himakarakiraṇāva-dātavarṇā kanyakā prasūtā | tāṃ ca dvitīyagandharvakulādhipatirhaṃso ma-ndākinīmiva kṣīrasāgaraḥ praṇayinīmakarot | sā tu bhagavatā makara-ketaneneva ratiḥ śaratsamayeneva kamalinī haṃsena saṃyojitā sadṛśasa-māgamopajanitāmatimahatīṃ mudamupagatavatī | nikhilāntaḥpurasvāminīca tasyābhavat |</p>
      <pb n="137"/>
      <p xml:id="p137_l15" n="137,15">tayośca tādṛśayormahātmanorahamīdṛśī vigatalakṣaṇā śokāya keva-lamanekaduḥkhasahasrabhājanamekaivātmajā samutpannā | tātastvanapatyatayāsutajanmātiriktena mahotsavena majjanmābhinanditavān | avāpte cadaśamehani kṛtayathocitasamācāro mahāśveteti yathārthameva nāma kṛta-vān | sāhaṃ pitṛbhavane bālatayā kalamadhurapralāpinī vīṇeva gandharvā-ṇāmaṅkādaṅkaṃ saṃcarantyaviditasnehaśokāyāsamanoharaṃ śaiśavamatinīta-vatī | krameṇa ca kṛtaṃ me vapuṣi vasanta iva madhumāsena madhumāsaiva navapallavena navapallava iva kusumena kusuma iva madhukareṇa madhukaraiva madena navayauvanena padam |</p>
      <pb n="138"/>
      <p xml:id="p138_l1" n="138,1">atha vijṛmbhamāṇanavanalinavaneṣvakaṭhoracūtakalikākalāpakṛta-kāmukotkalikeṣu komalamalayamārutāvatārataraṃgitānaṅgadhvajāṃśukeṣumadakalitakāminīgaṇḍūṣasīdhusekapulakitabakuleṣu madhukarakulakalaṅka-kālīkṛtakāleyakakusumakuḍmaleṣvaśokatarutāḍanāraṇitaramaṇīmaṇinū-purajhaṃkārasahasramukhareṣu vikasanmukulaparimalapuñjitālijālamañju-siñjitasubhagasahakāreṣvaviralakusumadhūlivālukāpulinadhavalitadharā-taleṣu madhumadaviḍambitamadhukarakadambakasaṃvāhyamānalatādoleṣūtphullapa-llavalavalīlīyamānamattakokilollāsitamadhusīkaroddāmadurdineṣu proṣita-janajāyājīvopahārahṛṣṭamanmathāsphālitacāparavabhayasphuṭitapathikahṛda-yarudhirārdramārgeṣvaviratapatatkusumaśarapatatripattrasūtkārabadhirīkṛtadi-ṅmukheṣu divāpi pravṛttāntarmadanarāgāndhābhisārikāsārthasaṃkuleṣūdvelara-tirasasāgarapūraplāviteṣu sakalajīvalokahṛdayānandadāyakeṣu madhumā-sadivaseṣvekadāhamambayā saha madhumāsavistāritaśobhaṃ protphullanava-nalinakumudakuvalayakahlāramidamacchodaṃ saraḥ snātumabhyāgamam | atraca snānārthamāgatayā bhagavatyā pārvatyā taṭaśilātaleṣu vilikhitānisabhṛṅgiriṭīni pāṃśunimamakṛśapadamaṇḍalānumitamunijanapraṇāmapradakṣi-ṇāni tryambakapratibimbakāni vandamānā bhramarabharabhugnagarbhakesarajarjara-kusumopahāraramyoyaṃ latāmaṇḍapaḥ parabhṛtanakhakoṭipāṭitakuḍmalanāla-vivaravigalitamadhunikaradhāraḥ supuṣpitoyaṃ sahakāratarurunmadamayūraku-lakalakalabhītabhujaṃgamuktatalā śiśireyaṃ candanavīthikā vikacakusu-mapuñjapātasūcitavanadevatāpreṅkholanaśobhaneyaṃ latādolā bahalakusumara-jaḥpaṭalamagnakalahaṃsapadalekhamatiramaṇīyamidaṃ tīratarutalamiti snigdha-manoharataroddeśadarśanalobhākṣiptahṛdayā saha sakhījanena vyacaram |</p>
      <pb n="139"/>
      <p xml:id="p139_l1" n="139,1">ekasmiṃśca pradeśe jhaṭiti vanānilenopanītaṃ nirbharavikasitepikānanebhibhūtānyakusumaparimalaṃ visarpantamatisurabhitayānulimpantamivatarpayantamiva pūrayantamiva ghrāṇendriyamahamahamikayā madhukarakulairanuba-dhyamānamanāghrātapūrvamamānuṣalokocitaṃ kusumagandhamabhyajighram | kuto-yamityupārūḍhakutūhalā cāhaṃ mukulitalocanā tena kusumagandhena ma-dhukarīvākṛṣyamāṇā kautukataralābhyadhikataropajātamaṇinūpurajhaṃkārā-kṛṣṭasaraḥkalahaṃsāni katicitpadāni gatvā harahutāśanendhanīkṛtama-danaśokavidhuraṃ vasantamiva tapasyantamakhilamaṇḍalaprāptyarthamīśānaśi-raḥśaśāṅkamiva dhṛtavratamayugmalocanaṃ vaśīkartukāmaṃ kāmamiva sani-yamamatitejasvitayā pracalataḍillatāpañjaramadhyagatamiva grīṣmadivasadi-vasakaramaṇḍalodarapraviṣṭamiva jvalanajvālākalāpamadhyasthitamiva vi-bhāvyamānamunmiṣantyā bahulabahulayā dīpikālokapiṅgalayā dehaprabhayākapilīkṛtakānanaṃ kanakamayamiva taṃ pradeśaṃ kurvāṇaṃ rocanārasaluli-tapratisarasamānasukumārapiṅgalajaṭaṃ puṇyapatākāyamānayā sarasvatīsa-māgamotkaṇṭhākṛtacandanalekhayeva bhasmalalāṭikayā bālapulinalekhayevagaṅgāpravāhamudbhāsamānamanekaśāpabhrukuṭibhavanatoraṇena bhrūlatādvayena vi-rājitamatyāyatatayā locanamayīṃ mālāmiva grathitāmudvahantaṃ sarvaha-riṇairiva dattalocanaśobhāsaṃvibhāgamāyatottuṅgaghrāṇavaṃśamaprāptahṛdayapra-veśena navayauvanarāgeṇeva sarvātmanā pāṭalīkṛtādhararucakamanudbhinnaśma-śrutvādanāsāditamadhukarāvalīvalayaparikṣepavilāsamiva bālakamalamā-nanaṃ dadhānamanaṅgakārmukaguṇeneva kuṇḍalīkṛtena tapastaḍāgakamalinī-mṛṇāleneva yajñopavītenālaṃkṛtamekena sanālabakulaphalākāraṃ kamaṇḍalu-mapareṇa makaraketuvināśaśokaruditāyā rateriva bāṣpajalabindubhirā-racitāṃ sphaṭikākṣamālikāṃ kareṇa kalayantamanekavidyāpagāsaṃgamāva-rtanibhayā nābhimudrayopaśobhamānamantarjñānanirākṛtasya mohāndhakāra-syāpayānapadavīmivāñjanarajolekhāśyāmalāṃ romarājimudareṇa tanīyasīṃbibhrāṇamātmatejasā vijitya savitāramāgṛhītena pariveṣamaṇḍalenevamauñjamekhalāguṇena parikṣiptajaghanabhāgamabhragaṅgāsrotojalaprakṣālitena ja-raccakoralocanapuṭapāṭalakāntinā mandāravalkalenopapāditāmbaraprayoja-namalaṃkāramiva brahmacaryasya yauvanamiva dharmasya vilāsamiva sarasvatyāḥsvayaṃvarapatimiva sarvavidyānāṃ saṃketasthānamiva sarvaśrutānāṃ nidāgha-kālamiva sāṣāḍhaṃ himasamayakānanamiva sphuṭitapriyaṅgumañjarīgauraṃ madhu-māsamiva kusumadhavalatilakabhūtibhūṣitamukhamātmānurūpeṇa savayasāpa-reṇa devatārcanakusumānyuccinvatā tāpasakumāreṇānugatamatimanoharaṃ snā-nārthamāgataṃ munikumārakamapaśyam |</p>
      <pb n="140"/>
      <p xml:id="p140_l13" n="140,13">tena ca karṇāvataṃsīkṛtāṃ vasantadarśanānanditāyāḥ smitaprabhāmivavanaśriyo malayamārutāgamanārthalājāñjalimiva madhumāsasya yauvana-līlāmiva kusumalakṣmyāḥ suratapariśramasvedajalakaṇajālakāvalīmivaraterdhvajacihnacāmarapicchikāmiva manobhavagajasya madhukarakāmukābhi-sārikāṃ kṛttikātārāstabakānukāriṇīmamṛtabindunisyandinīmadṛṣṭa-pūrvāṃ kusumamañjarīmadrākṣam | asyāḥ paribhūtānyakusumāmodo nanvayaṃparimala iti manasā niścitya taṃ tapodhanayuvānamīkṣamāṇāhamacintayam |aho rūpātiśayaniṣpādanopakaraṇakoṣasyākṣīṇatā vidhātuḥ | yatribhuva-nādbhutarūpasaṃbhāraṃ bhagavantaṃ kusumāyudhamutpādya tadākārātiriktarūparā-śirayamaparo munimāyāmayo makaraketurutpāditaḥ | manye ca sakala-jagannayanānandakaraṃ śaśibimbaṃ viracayatā lakṣmīlīlāvāsabhavanānikamalāni sṛjatā prajāpatinā prathamametadānanākārakaraṇakauśalābhyāsaeva kṛtaḥ | anyathā kimiva hi sadṛśavastuviracanāyāṃ kāraṇam | a-līkaṃ cedaṃ yathā kila sakalāḥ kalāḥ kalāvato bahulapakṣe kṣīya-māṇasya suṣumnānāmnā raśminā ravirāpibatīti | tāḥ khalvasya gabha-stayaḥ samastā vapuridamāviśantīti | kutonyathā rūpāpahāriṇi kle-śabahule tapasi vartamānasyedaṃ lāvaṇyam | iti vicintayantīmeva māma-vicāritaguṇadoṣaviśeṣo rūpaikapakṣapātī navayauvanasulabhaḥ kusumāyudhaḥkusumasamayamada iva madhukarīṃ paravaśāmakarot |</p>
      <pb n="141"/>
      <p xml:id="p141_l9" n="141,9">ucchvasitaiḥ saha vismṛtanimeṣeṇa kiṃcidāmukulitapakṣmaṇā ji-hmitataralataratārasārodareṇa dakṣiṇena cakṣuṣā saspṛhamāpibantīva ki-mapi yācamāneva tvadāyattāsmīti vadantīvābhimukhaṃ hṛdayamarpayantīvasarvātmanānupraviśantīva tanmayatāmiva gantumīhamānā manobhavābhibhūtāṃtrāyasveti śaraṇamivopayāntī dehi hṛdayevakāśamityarthitāmivadarśayantī hāhā kimidamasāṃpratamatihrepaṇamakulakumārījanocitamidaṃmayā prastutamiti jānānāpyaprabhavantī karaṇānāṃ stambhiteva likhitevo-tkīrṇeva saṃyateva mūrchiteva kenāpi vidhṛteva niṣpandasakalāvayavātatkālāvirbhūtenāvaṣṭambhenākathitaśikṣitenānākhyeyena svasaṃvedyena kevalaṃna vibhāvyate kiṃ tadrūpasaṃpadā kiṃ manasā kiṃ manasijena kimabhi-navayauvanena kimanurāgeṇevopadiśyamānā kimanyenaiva kenāpi prakā-reṇāhamapi na jānāmi kathaṃkathamiti tamaticiraṃ vyalokayam |utkṣipya nīyamāneva tatsamīpamindriyaiḥ purastādākṛṣyamāṇeva hṛda-yena pṛṣṭhataḥ preryamāṇeva puṣpadhanvanā kathamapi muktaprayatnamapyātmānama-dhārayam | anantaraṃ ca mentarmadanāvakāśamiva dātumāhitasaṃtānānirīyuḥ śvāsamarutaḥ | sābhilāṣaṃ hṛdayamākhyātukāmamiva sphuritamu-khamabhūtkucayugalam | svedasalilalavalekhākṣālitevāgalallajjā | maka-radhvajaniśitaśaranikaranipātatrastevākampata gātrayaṣṭiḥ | tadrūpātiśayaṃdraṣṭumiva kutūhalādāliṅganalālasebhyoṅgebhyo niragādromāñcajālakam |aśeṣataḥ svedāmbhasā dhautaścaraṇayugalādiva hṛdayamaviśadrāgaḥ |</p>
      <pb n="142"/>
      <p xml:id="p142_l6" n="142,6">āsīcca mama manasi śāntātmani dūrīkṛtasuratavyatikaresmiñjanemāṃ nikṣipatā kimidamanāryeṇāsadṛśamārabdhaṃ manasijena | evaṃ ca nā-mātimūḍhaṃ hṛdayamaṅganājanasya | yadanurāgaviṣayayogyatāmapi vicārayituṃnālam | kvedamatibhāsvaraṃ dhāma tejasāṃ tapasāṃ ca | kva ca prākṛtajanā-bhinanditāni manmathaparispanditāni | niyatamayaṃ māmevaṃ makaralāñchanenabiḍambyamānāmupahasati manasā | citraṃ cedaṃ yadahamevamavagacchantyapina śaknomyātmano vikāramupasaṃhartum | anyā api kanyakāstrapāma-pahāya svayamupayātāḥ patīn | anyā apyanena durvinītena manma-thenonmattatāṃ nītā nāryaḥ | na punarahamekā yathā | kathamanena kṣaṇenākā-ramātrālokanākulībhūtamevamasvatantratāmupaityantaḥkaraṇam | kālo higuṇāśca durnivāratāmāropayanti madanasya sarvathā | yāvadeva sacetanāsmiyāvadeva ca na parisphuṭamanena vibhāvyate me madanaduśceṣṭitalāghavametattā-vadevāsmātpradeśādapasarpaṇaṃ śreyaḥ | kadācidanabhimatasmaravikāradarśa-nakupitoyaṃ śāpābhijñāṃ karoti mām | adūrakopā hi munijanapra-kṛtiḥ | ityavadhāryāpasarpaṇābhilāṣiṇyahamabhavam | aśeṣajanapūjanīyāceyaṃ jātiriti kṛtvā tadvadanākṛṣṭadṛṣṭiprasaramacalitapakṣmamālamadṛ-ṣṭabhūtalamīṣadullasitakarṇapallavonmuktakapolamaṇḍalamālolālakalatāla-satkusumāvataṃsamaṃsadeśadolāyitamaṇikuṇḍalamasmai praṇāmamakaravam |</p>
      <pb n="143"/>
      <p xml:id="p143_l1" n="143,1">atha kṛtapraṇāmāyāṃ mayi durlaṅghyaśāsanatayā bhagavato manobhuvomadajananatayā ca madhumāsasyātiramaṇīyatayā ca tasya pradeśasyāvinaya-bahulatayā cābhinavayauvanasya cañcalaprakṛtitayā cendriyāṇāṃ durnivāratayāca viṣayābhilāṣāṇāṃ capalatayā ca manovṛttestathābhavitavyatayā ca tasyatasya vastunaḥ kiṃ bahunā mama mandabhāgyadaurātmyādasya cedṛśasyakleśasya vihitatvāttamapi madvikāradarśanāpahṛtadhairyaṃ pradīpamiva pavanasta-ralatāmanayadanaṅgaḥ | tadā tasyāpyabhinavāgataṃ madanaṃ pratyudgacchannivaromodgamaḥ prādurabhavat | matsakāśamabhiprasthitasya manaso mārgamivo-padiśadbhiḥ puraḥ pravṛttaṃ śvāsaiḥ | vepathugṛhītā vratabhaṅgabhītevākampatakaratalagatākṣamālā | dvitīyeva karṇāvasaktakusumamañjarī kapolatalā-saṅginī samadṛśyata svedasalilasīkarajālikā | maddarśanaprītivistā-ritasya cottānatārakasya puṇḍarīkamayamiva tamuddeśamupadarśayato loca-nayugalasya visarpibhiraṃśusaṃtānairyadṛcchayācchodasalilamapahāya vikaca-kuvalayavanairiva gaganatalasamutpatitairarudhyanta daśa diśaḥ | tayā tu ta-syātiprakaṭayā vikṛtyā dviguṇīkṛtamadanāveśā tatkṣaṇamahamavarṇanayogyāṃkāmapyavasthāmanvabhavam | idaṃ ca manasyakaravam | anekasuratasamāga-malāsyalīlopadeśopādhyāyo makaraketureva vilāsānupadiśati | anya-thā vividharasāsaṅgalaliteṣvīdṛśeṣu vyatikareṣvapraviṣṭabuddherasya janasyakuta iyamanabhyastākṛtī ratirasanisyandamiva kṣarantyamṛtamiva varṣantīmadamukuliteva khedālaseva nidrājaḍevānandabharamantharatarattārasaṃcāri-ṇyanibhṛtabhrūlatollāsinī dṛṣṭiḥ | kutaścedamatinaipuṇyaṃ yaccakṣuṣaivānakṣarame-vamantargato hṛdayābhilāṣaḥ kathyate |</p>
      <p xml:id="p143_l23" n="143,23">prāptaprasarā copasṛtya taṃ dvitīyamasya sahacaraṃ munibālakaṃ praṇāma-pūrvakamapṛccham | bhagavankimabhidhānaḥ kasya cāyaṃ tapodhanayuvā |kiṃnāmnastaroriyamanenāvataṃsīkṛtā kusumamañjarī | janayati hi memanasi mahatkautukamasyāḥ samutsarpannasādhāraṇasaurabhoyamanāghrātapūrvogandha iti | sa tu māmīṣadvihasyābravīt | bāle kimanena pṛṣṭena prayoja-nam | atha kautukamāvedayāmi | śrūyatām |</p>
      <pb n="144"/>
      <p xml:id="p144_l6" n="144,6">asti khalu sakalatribhuvanaprakhyātakīrtiratyudāratayā surāsurasi-ddhavṛndavanditacaraṇayugalo mahāmunirdivyalokanivāsī śvetaketurnāma |tasya bhagavataḥ surāsuralokasundarīhṛdayānandakaramaśeṣatribhuvanasunda-ramatiśayitanalakūbaraṃ rūpamāsīt | sa kadāciddevatārcanakamalānyuddha-rtumairāvatamadajalabindubaddhacandrakaśatakhacitajalāṃ harahasitasitasrotasaṃmandākinīmavatatāra | avatarantaṃ ca tadā kamalavaneṣu saṃtatasaṃni-hitā vikacasahasrapattrapuṇḍarīkopaviṣṭā devī lakṣmīrdadarśa | tasyāstutamavalokayantyāḥ premamadamukulitenānandabāṣpabharataraṃgataralatāreṇa lo-canayugalena rūpamāsvādayantyā jṛmbhikārambhamantharamukhavinyasta-hastapallavāyā manmathavikṛtaṃ mana āsīt | ālokanamātreṇa ca sa-māsāditasuratasamāgamasukhāyāstasminnevāsanīkṛte puṇḍarīke kṛtārtha-tāsīt | tasmācca kumāraḥ samudapādi | tatastamutsaṅgenādāya sā bhaga-vangṛhāṇa tavāyamātmaja ityuktvā tasmai śvetaketave dadau | asāvapibālajanocitāḥ sarvāḥ kriyāḥ kṛtvā tasya puṇḍarīkasaṃbhavatayā tadevapuṇḍarīka iti nāma cakre | pratipāditavrataṃ ca tamāgṛhītasakalavidyākalā-pamakārṣīt | soyam |</p>
      <p xml:id="p144_l22" n="144,22">iyaṃ ca surāsurairmathyamānātkṣīrasāgarādudgataḥ pārijātanāmā pādapa-stasya mañjarī | yathā caiṣā vrataviruddhamasya śravaṇasaṃsargamāsāditavatītadapi kathayāmi | adya caturdaśīti bhagavantamambikāpatiṃ kailā-sagatamupāsitumamaralokānmayā saha nandanavanasamīpenāyamanusaranni-rgatya sākṣānmadhumāsalakṣmīdattalalitahastāvalambayā bakulamālikā-mekhalayā kusumapallavagrathitābhirājānulambinībhiḥ kaṇṭhamālikābhi-rnirantarācchāditavigrahayā navacūtāṅkurakarṇapūrayā puṣpāsavapānamattayānandanavanadevatayā pārijātakusumamañjarīmimāmādāya praṇamyābhihi-taḥ | bhagavansakalatribhuvanadarśanābhirāmāyāstavākṛterasyāḥ sadṛśo-yamalaṃkāraḥ prasīda kriyatām | iyamavataṃsavilāsadurlalitā samā-ropyatāṃ śravaṇaśikharam | vrajatu saphalatāṃ janma pārijātasya |ityevamabhidadhānāṃ cāyamātmarūpastutivādatrapāvanamitavilocanastāma-nādṛtyaiva gantuṃ pravṛttaḥ | mayā tu tāmanuyāntīmālokya ko doṣaḥsakhe kriyatāmasyāḥ praṇayaparigraha ityabhidhāya balādiyamanicchatopya-sya karṇapūrīkṛtā | tadetatkārtsnyena yoyaṃ yā ceyaṃ yathā cāsya śra-vaṇaśikharaṃ samārūḍhā tatsarvamāveditam |</p>
      <pb n="145"/>
      <p xml:id="p145_l15" n="145,15">ityuktavati tasminsa tapodhanayuvā kiṃcidupadarśitasmito māma-vādīt | ayi kutūhalini kimanena praśnāyāsena | yadi rucitasura-bhiparimalā gṛhyatāmiyam | ityuktvā samupasṛtyātmīyācchravaṇādapanīyakalairalikulakkaṇitaiḥ prārabdharatisamāgamaprārthanāmiva madīye śravaṇapuṭetāmakarot | mama tu tatkaratalasparśalobhena tatkṣaṇamaparamiva pārijā-takusumamavataṃsasthāne pulakamāsīt | sa ca matkapolasparśasukhena ta-ralīkṛtāṅgulijālakātkaratalādakṣamālāṃ lajjayā saha galitāmapi nā-jñāsīt | athāhaṃ tāmasaṃprāptāmeva bhūtalamakṣamālāṃ gṛhītvā salīlaṃ ta-dbhujapāśasaṃdānitakaṇṭhagrahasukhamivānubhavantī darśitāpūrvahāralatālīlāṃkaṇṭhābharaṇatāmanayam |</p>
      <pb n="146"/>
      <p xml:id="p146_l2" n="146,2">itthaṃbhūte ca vyatikare chatragrāhiṇī māmavocat | bhartṛdārike snātādevī | pratyāsīdati gṛhagamanakālaḥ | tatkriyatāṃ majjanavidhiriti |ahaṃ tu tena tasyā vacanena navagrahā kariṇīva prathamāṅkuśapātenāni-cchayā kathaṃkathamapi samākṛṣyamāṇā tanmukhāllāvaṇyāmṛtapaṅkamagnā-miva kapolapulakakaṇṭakajālakalagnāmiva madanaśaraśalākākīlitā-miva saubhāgyaguṇasyūtāmivātikṛcchreṇa dṛṣṭimākṛṣya snātumudacalam |uccalitāyāṃ ca mayi dvitīyo munidārakastathāvidhaṃ tasya dhairyaskhali-tamālokya kiṃcitprakaṭitapraṇayakopa ivāvādīt |</p>
      <p xml:id="p146_l10" n="146,10">sakhe puṇḍarīka naitadanurūpaṃ bhavataḥ | kṣudrajanakṣuṇṇa eṣa mārgaḥ |dhairyadhanā hi sādhavaḥ | kiṃ yaḥ kaścitprākṛta iva viklavībhavanta-mātmānaṃ na ruṇatsi | kutastavāpūrvoyamādyendriyopaplavo yenāsyevaṃ-kṛtaḥ | kva te taddhairyam | kvāsāvindriyajayaḥ | kva tadvaśitvaṃ cetasaḥ |kva sā praśāntiḥ | kva tatkulakramāgataṃ brahmacaryam | kva sā sarva-viṣayanirutsukatā | kva te gurūpadeśāḥ | kva tāni śrutāni | kva tāvairāgyabuddhayaḥ | kva tadupabhogavidveṣitvam | kva sā sukhaparāṅmukhatā |kvāsau tapasyabhiniveśaḥ | kva sā bhogānāmuparyaruciḥ | kva tadyauvanā-nuśāsanam | sarvathā niṣphalā prajñā | nirguṇo dharmaśāstrābhyāsaḥ |nirarthakaḥ saṃskāraḥ | nirupakārako gurūpadeśavivekaḥ | niṣprayojanāprabuddhatā | niṣkāraṇaṃ jñānam | yadatra bhavādṛśā api rāgābhiṣaṅgaiḥkaluṣīkriyante pramādaiścābhibhūyante | kathaṃ karatalādgalitāmapahatāmakṣa-mālāmapi na lakṣayasi | aho vigatacetanatvam | apahṛtā nāmeyam |idamapi tāvadapahriyamāṇamanayānāryayā nivāryatāṃ hṛdayam |</p>
      <pb n="147"/>
      <p xml:id="p147_l1" n="147,1">ityevamabhidhīyamānaśca tena kiṃcidupajātalajja iva pratyavādīt |sakhe kapiñjala kiṃ māmanyathā saṃbhāvayasi | nāhamevamasyā durvi-nītakanyakāyā marṣayāmyakṣamālāgrahaṇāparādhamimam | ityabhidhāyālī-kakopakāntena prayatnaviracitabhīṣaṇabhrukuṭibhūṣaṇena cumbanābhilāṣasphu-ritādhareṇa mukhendunā māmavadat | cañcale pradeśādasmādimāmakṣamālāma-dattvā padātpadamapi na gantavyamiti | tacca śrutvāhamātmakaṇṭhādunmucyamakaradhvajalāsyārambhalīlāpuṣpāñjalimekāvalīṃ bhagavangṛhyatāmakṣamā-leti manmukhāsaktadṛṣṭeḥ śūnyahṛdayasyāsya prasārite pāṇau nidhāyasvedasalilasnātāpi punaḥ snātumavātaram | utthāya ca kathamapi praya-tnena nimnageva pratīpaṃ nīyamānā sakhījanena balādambayā saha tamevacintayantī svabhavanamayāsiṣam | gatvā ca praviśya kanyāntaḥpuraṃ tataḥprabhṛti tadvirahavidhurā kimāgatāsmi kiṃ tatraiva sthitāsmi kimekāki-nyasmi kiṃ parivṛtāsmi kiṃ tūṣṇīmasmi kiṃ prasrutālāpāsmi kiṃ jāgarmikiṃ suptāsmi kiṃ rodimi kiṃ na rodimi kiṃ duḥkhamidaṃ kiṃ sukhamidaṃkimutkaṇṭheyaṃ kiṃ vyādhirayaṃ kiṃ vyasanamidaṃ kimutsavoyaṃ kiṃ divasaeṣaḥ kiṃ niśeyaṃ kāni ramyāṇi kānyaramyāṇīti sarva nāvāgaccham |avijñātamadanavṛttāntā ca kva gacchāmi kiṃ karomi kiṃ śṛṇomi kiṃpaśyāmi kimālapāmi kasya kathayāmi kosya pratīkāra itisarvaṃ ca nājñāsiṣam | kevalamāruhya kumārīpuraprāsādaṃ visarjya casakhījanaṃ dvāri nivāritāśeṣaparijanapraveśā sarvavyāpārānutsṛjyaikā-kinī maṇijālagavākṣanikṣiptamukhī tāmeva diśaṃ tatsanāthatayā pra-sādhitāmiva kusumitāmiva mahāratnanidhānādhiṣṭhitāmivāmṛtarasasā-garapūraplāvitāmiva pūrṇacandrodayālaṃkṛtāmiva darśanasubhagāmīkṣamāṇātasmāddigantarādāgacchantamanilamapi vanakusumaparimalamapi śakunidhva-nimapi tadvārtā praṣṭumīhamānā tadvallabhatayā tapaḥkleśāyāpi spṛha-yantī tatprītyeva gṛhītamaunavratā smarajanitapakṣapātā ca tatparigrahānmu-niveṣasyāgrāmyatāṃ tadāspadatayā yauvanasya cārutāṃ tacchravaṇasaṃparkā-tpārijātakusumasya manoharatāṃ tannivāsātsuralokasya ramyatāṃ tadrūpa-saṃpadā kusumāyudhasya durjayatāmadhyāropayantī dūrasthasyāpi kamalinīvasavituḥ sāgaraveleva candramaso mayūrīva jaladharasya tasyaivābhimukhītathaiva tāṃ tadvirahāturajīvitodgamarakṣāvalīmivākṣāvalīṃ kaṇṭhenodvaha-ntī tathaiva ca tayā prastutatadrahasyālāpayeva karṇalagnayā pārijātama-ñjaryā tathaiva ca tena tatkaratalasparśasukhajanmanā kadambamukulakarṇapū-rāyamāṇena romāñcajālena kaṇṭakitaikakapolaphalakā nispandamatiṣṭham |</p>
      <pb n="148"/>
      <p xml:id="p148_l12" n="148,12">atha tāmbūlakaraṅkavāhinī madīyā taralikā nāma mayaiva saha gatāsnātumāsīt | sā ca paścāccirādivāgatya tathāvasthitāṃ śanairmāmavādīt |bhartṛdārike yau tau tāpasakumārakau divyākārāvasmābhiracchodasarastīredṛṣṭau tayoreko yena bhartṛduhituriyamavataṃsīkṛtā suratarukusumamañjarī satasmāddvitīyādātmano rakṣandarśanamatinibhṛtapadaḥ kusumitalatāsaṃtāna-gahanāntareṇopasṛtya māmāgacchantīṃ pṛṣṭhato bhartṛdārikāmuddiśyāprākṣīt |bālike keyaṃ kanyakā kasya vāpatyaṃ kimabhidhānā kva gaccha-tīti | mayoktameṣā khalu bhagavataḥ śvetabhānoraṃśusaṃbhūtāyāmapsarasigauryāṃ samutpannā devasya sakalagandharvamukuṭamaṇiśalākāśikharollekha-masṛṇitacaraṇanakhacakrasya praṇayaprasuptagandharvakāminīkapolapattralatā-lāñchitabhujataruśikharasya pādapīṭhīkṛtalakṣmīkarakamalasya gandharvā-dhipaterhasasya duhitā mahāśvetā nāma gandharvādhivāsaṃ hemakūṭācala-mabhiprasthitā | iti kathite ca mayā kimapi cintayanmuhūrtamiva tūṣṇīṃsthitvā vigatanimeṣeṇa cakṣuṣā ciramabhivīkṣamāṇo māṃ sānunayamarthi-tāmiva darśayanpunarāha | bālike kalyāṇinī tavāvisaṃvādinyacapalābālabhāvepyākṛtiriyam | tatkaroṣi me vacanamekamabhyarthyamāneti | tatomayā savinayamuparacitāñjalipuṭayā darśitādaramabhihitaḥ | bhagavanka-smādevamabhidhatse | kāham | mahātmānaḥ sakalatribhuvanapūjanīyāstvādṛ-śāḥ puṇyairvinā nikhilakalmaṣāpahāriṇīmasmadvidheṣu dṛṣṭimapi na pāta-yanti kiṃ punarājñām | tadviśrabdhamādiśyatāṃ kartavyam | anugṛhyatāmayaṃjanaḥ | ityevamuktaśca mayā sasnehayā sakhīmivopakāriṇīmiva prāṇapra-dāmiva dṛṣṭyā māmabhinandya nikaṭavartinastamālapādapātpallavamādāyaniṣpīḍya śilātale tena gandhagajamadasurabhiparimalena rasenottarīyava-lkalaikadeśādvipāṭya paṭṭikāṃ svahastakamalakaniṣṭhikānakhaśikhareṇā-bhilikhyeyaṃ patrikā tvayā tasyai kanyakāyai pracchannamekākinyai deyetya-bhidhāyārpitavān | ityuktvā ca sā tāmbūlabhājanādākṛṣya tāmadarśayat |ahaṃ tu tena tatsaṃbandhinālāpena śabdamayenāpi sparśasukhamivāntarjanayatāśrotraviṣayeṇāpi romodgamānumitasarvāṅgānupraveśena madanāveśamantreṇe-vāveśyamānā tasyāḥ karatalādādāya tāṃ valkalapaṭṭikāṃ tasyāmimā-mabhilikhitāmāryāmapaśyam |</p>
      <pb n="149"/>
      <p xml:id="p149_l19" n="149,19"/>
      <lg n="149,19" xml:id="v149_19">
        <l>dūraṃ muktālatayā bisasitayā vipralobhyamāno me |</l>
        <l>haṃsa iva darśitāśo mānasajanmā tvayā nītaḥ ||</l>
      </lg>
      <p xml:id="p149_l21" n="149,21">anayā ca me dṛṣṭyā diṅmohabhrāntyeva pranaṣṭavartmano bahulaniśaye-vāndhasya jihvocchittyeva mūkasyendrajālikapicchikayevātattvadarśi-no jvarapralāpapravṛttyevāsaṃbaddhabhāṣiṇo duṣṭanidrayeva viṣavihvalasyalokāyatikavidyayevādharmarucermadirayevonmattasya duṣṭāveśakriyayeva pi-śācagrahasya doṣavikāropacayaḥ sutarāmakriyata smarāturasya me manasaḥ |yenākulīkriyamāṇā saridiva pūreṇa vihvalatāmabhyāgamam | tāṃ cadvitīyadarśanena kṛtamahāpuṇyāmivānubhūtasuralokavāsāmiva devatādhiṣṭhi-tāmiva labdhavarāmiva pītāmṛtāmiva samāsāditatrailokyarājyābhiṣe-kāmiva manyamānā satatasaṃnihitāmapi durlabhadarśanāmivātiparici-tāmapyapūrvāmiva sādaramābhāṣamāṇā pārśvavasthitāmapi sarvalokasyopa-ryavasthitāmiva paśyantī kapolayoralakalatābhaṅgeṣu ca sopagrahaṃ spṛśantīviparītamiva parijanasvāmisaṃbandhamupadarśayantī taralike kathaya kathaṃsa tvayā dṛṣṭaḥ kiṃ kimabhihitāsi tena kiyantaṃ kālamavasthitāsitatra kiyadanusaranasmānasāvāgata iti punaḥ punaḥ paryapṛccham |anayaiva ca kathayā tayā saha tasminneva prāsāde tathaiva pratiṣiddhāśeṣa-parijanapraveśā divasamatyavāhayam |</p>
      <pb n="150"/>
      <p xml:id="p150_l14" n="150,14">atha madīyeneva hṛdayena kṛtarāgasaṃvibhāge lohitāyati gaganatalo-pāntāvalambini ravibimbe sarāgadivasakaradarśanānuraktāyāṃ kṛtakama-laśayanāyāmanaṅgāturāyāmiva pāṇḍutāṃ vrajantyāmātapalakṣmyāṃ gairika-girisalilaprapātapāṭaleṣu kamalavanebhyaḥ samutthāya vanagajayūtheṣvivapuñjībhavatsu bhāskarakiraṇeṣu gaganāvatāraviśrāmalālasānāṃ raviratha-vājināṃ harṣaheṣāravapratiśabdakena saha viśati merugirigahvaraṃ vāsaremukulitaraktapaṅkajapuṭapraviṣṭamadhukarāvalīṣu ravivirahamūrchāndhakāri-tahṛdayāsviva prārabdhanimīlanāsu padminīṣu grāsīkṛtasāmānyamṛṇāla-latāvivarasaṃkrāmitānīva parasparahṛdayānyādāya vighaṭamāneṣu rathāṅga-nāmnāṃ yugaleṣu sā chatragrāhiṇī samāgatyākathayat | bhartṛdārike tayormuni-kumārayoranyataro dvāri tiṣṭhati kathayati cākṣamālāmupayācitumāga-tosmīti |</p>
      <pb n="151"/>
      <p xml:id="p151_l3" n="151,3">ahaṃ tu munikumāranāmagrahaṇādeva sthānasthitāpi gateva dvāradeśaṃsamupajātatadāgamanāśaṅkā samāhūyānyatamaṃ kañcukinaṃ gaccha praveśyatā-mityādiśya prāhiṇavam | atha muhūrtādiva taṃ tasya rūpasyeva yauvanaṃyauvanasyeva makaraketanaṃ makaraketanasyeva vasantasamayaṃ vasantasamaya-syeva dakṣiṇānilamanurūpaṃ sakhāyamṛṣikumārakaṃ kapiñjalanāmānaṃ jarā-dhavalasya kañcukinonumārgeṇa candrātapasyeva bālātapamāgacchantamapa-śyam | antikamupagatasya cāsya paryākulamiva saviṣādamiva śūnyami-vārthinamivānuparatābhipretamākāramalakṣayam | utthāya ca kṛtapraṇāmāsādaraṃ svayamāsanamupāharam | upaviṣṭasya ca balādanicchatopi prakṣālyacaraṇāvupamṛjyottarīyāṃśukapallavenāvyavadhānāyāṃ bhūmāveva tasyāntikesamupāviśam | atha muhūrtamiva sthitvā kimapi vivakṣuriva sa tasyāṃmatsamīpopaviṣṭāyāṃ taralikāyāṃ cakṣurapātayat | ahaṃ tu viditā-bhiprāyā dṛṣṭyaiva bhagavannavyatirikteyamasmaccharīrādaśaṅkitamabhidhīya-tāmityavocam |</p>
      <p xml:id="p151_l17" n="151,17">evamuktaśca mayā kapiñjalaḥ pratyavādīt | rājaputri kiṃ bravīmi |vāgeva me nābhidheyaviṣayamavatarati trapayā | kva kandamūlaphalāśīśānto vananirato munijanaḥ | kvāyamanupaśāntajanocito viṣayopa-bhogābhilāṣakaluṣo manmathavividhavilāsasaṃkaṭo rāgaprāyaḥ prapañcaḥ |sarvamevānupapannamālokaya kimārabdhaṃ daivena | ayatnenaiva khalūpahāsāspa-datāmīśvaro nayati janam | na jāne kimidaṃ valkalānāṃ sadṛśamutā-ho jaṭānāṃ samucitam | kiṃ tapasonurūpamāhosviddharmopadeśāṅgamidam |apūrveyaṃ viḍambanā | kevalamavaśyakathanīyamidam | apara upāyo nadṛśyate | anyā pratikriyā nopalabhyate | anyaccharaṇaṃ nālokyate | anyāgatirnāsti | akathyamāne ca mahānanarthopanipāto jāyate | prāṇapari-tyāgenāpi rakṣaṇīyāḥ suhṛdasava iti kathayāmi | asti bhavatyāḥsamakṣameva sa mayā tathā niṣṭhuramupadarśitakopenābhihitaḥ | tathā cā-bhidhāya parityajya taṃ tasmātpradeśādupajātamanyurutsṛṣṭakusumāvacayonyaṃpradeśamagamam | apayātāyāṃ bhavatyāṃ muhūrtamiva sthitvaikākī kima-yamidānīmācaratīti saṃjātavitarkaḥ pratinivṛtya viṭapāntaritavi-grahastaṃ pradeśaṃ vyalokayam | yāvattatra taṃ nādrākṣamāsīcca me mana-syevaṃ kiṃ nu madanaparāyattacittavṛttistāmevānusarangato bhavedgatāyāṃ catasyāṃ labdhacetano lajjamāno na śaknoti me darśanapathamupagantumāho-svitkupitaḥ parityajya māṃ gata utānveṣamāṇo māmeva pradeśamanyamitaḥsamāśritaḥ syādityevaṃ vikalpayankaṃcitkālamatiṣṭham | tena tu janmanaḥprabhṛtyanabhyastena tasya kṣaṇamapyadarśanena dūyamānaḥ punaracintayam | sakadāciddhairyaskhalanavilakṣaḥ kiṃcidaniṣṭamapi samācaret | na hi kiṃ-cinna kriyate hriyā | tanna yuktamenamekākinaṃ kartum | ityavadhāryānve-ṣṭumādaramakaravam | anveṣamāṇaśca yathā yathā nāpaśyaṃ taṃ tathā tathāsuhṛtsnehakātareṇa manasā tattadaśobhanamāśaṅkamānastarulatāgahanānicandanavīthikālatāmaṇḍapānsaraḥkūlāni ca vīkṣamāṇo nipuṇamita-stato dattadṛṣṭiḥ suciraṃ vyacaram |</p>
      <pb n="152"/>
      <p xml:id="p152_l21" n="152,21">athaikasminsaraḥsamīpavartini nirantaratayā kusumamaya iva madhuka-ramaya iva parabhṛtamaya iva mayūramaya ivātimanohare vasantajanmabhūmibhūtelatāgahane kṛtāvasthānamutsṛṣṭasakalavyāpāratayā likhitamivotkīrṇa-miva stambhitamivoparatamiva prasuptamiva yogasamādhisthamiva niścala-mapi svavṛttāccalitamekākinamapi manmathādhiṣṭhitaṃ sānurāgamapi pā-ṇḍutāmāvahantaṃ śūnyāntaḥkaraṇamapi hṛdayanivāsidayitaṃ tūṣṇīkamapikathitamadanavedanātiśayaṃ śilātalopaviṣṭamapi maraṇe vyavasthitaṃ śā-papradānabhayādivādattadarśanena kusumāyudhena saṃtāpyamānamatinispanda-tayā hṛdayanivāsinīṃ priyāṃ draṣṭumantaḥpraviṣṭairivāsahyasaṃtāpasaṃtrāsa-pralīnairiva manaḥkṣobhaprakupitairivonmucya gatairindriyaiḥ śūnyīkṛtaśarīraṃnispandanimīlitenāntarjvalanmadanadahanadhūmākulitābhyantareṇeva pakṣmā-ntaravivaravāntānekadhāramanavaratamīkṣaṇayugalena bāṣpajaladurdinamutsṛ-jantamālohinīmadharaprabhāmanaṅgāgneḥ pradahato hṛdayamūrdhvasaṃsarpiṇīṃ śikhā-mivādāya niṣpatadbhirucchvāsaistaralīkṛtāsannalatākusumakesaraṃ vāmaka-polaśayanīkṛtakaratalatayā samutsarpadbhiramalairnakhāṃśubhirvimalīkṛtama-cchācchacandanarasaracitalalāṭikamiva lalāṭamudvahantamacirāpanītapā-rijātakusumakarṇapūratayā saśeṣaparimalāmodalobhopasarpiṇā kalavi-rutacchalena madanasaṃmohanamantramiva japatā madhukarakulena sanīlo-tpalamiva satamālapallavamiva śravaṇadeśaṃ dadhānamutkaṇṭhājvararomāñca-vyājena pratiromakūpanipatitānāṃ madanaśarāṇāṃ kusumaśaraśalyaśaka-lanikaramivāṅgalagnaṃ bibhrāṇaṃ dakṣiṇakareṇa ca sphuritanakhakiraṇanikarāṃkaratalasparśasukhakaṇṭakitāmiva muktāvalīmavinayapatākāmurasi dhā-rayantaṃ madanavaśīkaraṇacūrṇeneva kusumareṇunā tarubhirāhanyamānamātma-rāgamiva saṃkrāmayadbhirāsannairanilacalitairaśokapallavaiḥ spṛśyamānaṃ su-ratābhiṣekasalilairivābhinavapuṣpastabakamadhusīkarairvanaśriyābhiṣicyamā-namalinivahanipīyamānaparimalairupari patadbhiścampakakuḍmalaistaptaśaraśa-lyakairiva sadhūmaiḥ kusumaśareṇa tāḍyamānamatibahalavanāmodamattamadhuka-rajhaṃkāranisvanairhuṃkārairiva dakṣiṇānilena nirbhartsyamānaṃ madakalakoki-lakulakolāhalairvasantajayaśabdakalakalairiva madhumāsenākulīkriyamāṇaṃprabhātacandramiva pāṇḍutayā parigṛhītaṃ nidāghagaṅgāpravāhamiva kraśimāna-māgatamantargatānalaṃ candanaviṭapamiva mlāyantamanyamivādṛṣṭapūrvamivā-paricitamiva janmāntaramivopagataṃ rūpāntareṇeva pariṇatamāviṣṭamivamahābhūtādhiṣṭhitamiva grahagṛhītamivonmattamiva chalitamivāndhamivabadhiramiva mūkamiva vilāsamayamiva madanamayamiva parāyattaci-ttavṛttiṃ parāṃ koṭimadhirūḍhaṃ manmathāveśasyānabhijñeyapūrvākāraṃ tama-hamadrākṣam |</p>
      <pb n="153"/>
      <pb n="154"/>
      <p xml:id="p154_l11" n="154,11">apagatanimeṣeṇa cakṣuṣā tadavasthaṃ ciramudvīkṣya samupajātaviṣādovepamānena hṛdayenācintayam | evaṃ nāmāyamatidurviṣahavego makaraketuḥ |yenānena kṣaṇenāyamīdṛśamavasthāntaramapratīkāramupanītaḥ | kathamevamekapadevyarthī bhavedevaṃvidho jñānarāśiḥ | aho bata mahaccitram | tathā nāmāyamāśaiśavāddhīraprakṛtiraskhalitavṛttirmama cānyeṣāṃ ca munikumārakāṇāṃ spṛ-haṇīyacarita āsīt | adya tvitara iva paribhūya jñānamavigaṇayya tapaḥ-prabhāvamunmūlya gāmbhīryaṃ manmathena jaḍīkṛtaḥ | sarvathā durlabhaṃ yauvana-maskhalitamiti | upasṛtya ca tasminneva śilātalaikapārśve samupavi-śyāṃsadeśāvasaktapāṇistamanunmīlitalocanameva sakhe puṇḍarīka kathayakimidamityapṛccham | atha sucirasaṃmīlanālagnamiva kathamapi prayatne-nānavaratarodanavaśādupajātāruṇabhāvamaśrujalapaṭalapūraplāvitamutkupita-miva savedanamiva svacchāṃśukāntaritaraktakamalavanacchāyaṃ cakṣurunmī-lya mantharayā dṛṣṭyā suciraṃ vilokya māmāyatataraṃ niśvasya lajjā-viśīryamāṇaviralākṣaraṃ sakhe kapiñjala viditavṛttāntopi kiṃ māṃpṛcchasīti kṛcchreṇa śanaiḥ śanairavadat | ahaṃ tu tadākarṇya tadavasthayaivā-pratīkāravikāroyaṃ tathāpi suhṛdā suhṛdasanmārgapravṛtto yāvacchaktitaḥsarvātmanā nivāraṇīya iti manasāvadhāryābravam |</p>
      <pb n="155"/>
      <p xml:id="p155_l5" n="155,5">sakhe puṇḍarīka suviditametanmama | kevalamidameva pṛcchāmi | yade-tadārabdhaṃ bhavatā kimidaṃ gurubhirupadiṣṭam | uta dharmaśāstreṣu paṭhi-tam | uta dharmārjanopāyoyam | utāparastapasāṃ prakāraḥ | uta svargagama-namārgoyam | uta vratarahasyamidam | uta mokṣaprāptiyuktiriyam |āhosvidanyo niyamaprakāraḥ | kathametadyuktaṃ bhavato manasāpi cintayituṃkiṃ punarākhyātumīkṣituṃ vā | kimaprabuddha ivānena manmathahatakenopa-hāsāspadatāṃ nīyamānamātmānaṃ nāvabudhyase | mūḍho hi madanenāyāsyate |kā vā sukhāśā sādhujananinditeṣvevaṃvidheṣu prākṛtajanabahumateṣuviṣayeṣu bhavataḥ | sa khalu dharmabuddhyā viṣalatāvanaṃ siñcati kuva-layamāleti nistriṃśalatāmāliṅgati kṛṣṇāgurudhūmalekheti kṛṣṇasarpama-vagūhate ratnamiti jvalantamaṅgāramabhispṛśati mṛṇālamiti duṣṭavāra-ṇadantamusalamunmūlayati mūḍho viṣayopabhogeṣvaniṣṭānubandhiṣu yaḥ sukha-buddhimāropayati | adhigataviṣayatattvopi kasmātkhadyota iva jyoti-rnivāryamidaṃ jñānamudvahasi | yato na nivārayasi prabalarajaḥprasaraka-luṣitāni srotāṃsīvonmārgaprasthitānīndriyāṇi na niyamayasi ca kṣubhitaṃmanaḥ | koyamanaṅgo nāma | dhairyamavalambya nirbhartsyatāmayaṃ durācā-raḥ | ityevaṃ vadata eva me vacanamākṣipya pratipakṣmāntarālapravṛttabāṣpa-veṇikaṃ pramṛjya cakṣuḥ karatalena pāṇau māmavalambyāvocat | sakhekiṃ bahunoktena | sarvathā svasthosi | āśīviṣaviṣavegaviṣamāṇā-meteṣāṃ kusumacāpasāyakānāṃ patitosi na gocare | sukhamupadiśyateparasya | yasya cendriyāṇi santi mano vā vidyate yaḥ paśyati vāśṛṇoti vā śrutamavadhārayati vā yo vā śubhamidaṃ na śubhamidamitivivektumalaṃ sa khalūpadeśamarhati | mama tu sarvamevedamatidūrāpetam |avaṣṭambho jñānaṃ dhairya pratisaṃkhyānamityastamitaiṣā kathā | kathama-pyevamevāyatnavidhṛtāstiṣṭhantyasavaḥ | dūrātītaḥ khalūpadeśakālaḥ | samati-krānto dhairyāvasaraḥ | gatā pratisaṃkhyānavelā | atīto jñānāvaṣṭambhasamayaḥ |kena vānyenāsminsamaye bhavantamapahāyopadeṣṭavyamunmārgapravṛttinivāraṇaṃvā karaṇīyam | kasyānyasya vā vacasi mayā sthātavyam | ko vāpa-rastvatsamo me jagati bandhuḥ | kiṃ karomi | yanna śaknomi nivārayi-tumātmānam | iyamanenaiva kṣaṇena bhavatā dṛṣṭā duṣṭāvasthā | tadgata idānīmu-padeśakālaḥ | yāvatprāṇimi tāvadasya kalpāntoditadvādaśadinakarakira-ṇātapatīvrasya madanasaṃtāpasya pratikriyāṃ kriyamāṇāmicchāmi | pacyantaiva meṅgāni | utkvathyata iva hṛdayam | pluṣyata iva dṛṣṭiḥ | jvalatīvaśarīram | atra yatprāptakālaṃ tatkarotu bhavān | ityabhidhāya tūṣṇīmabhavat |</p>
      <pb n="156"/>
      <p xml:id="p156_l16" n="156,16">evamuktopyahamenaṃ prābodhayaṃ punaḥ punaḥ | yadā śāstropadeśaviśadaiḥsanidarśanaiḥ setihāsaiśca vacobhiḥ sānunayaṃ sopagrahaṃ cābhidhīyamānopinākarotkarṇe tadāhamacintayam | atibhūmimayaṃ gato na śakyate nivartayi-tum | idānīṃ nirarthakāḥ khalūpadeśāḥ | tatprāṇaparirakṣaṇepi tāvadasya yatna-mācarāmi | iti kṛtamatirutthāya gatvā tasmātsarasaḥ sarasā mṛṇālikāḥsamuddhṛtya kamalinīpalāśāni jalalavalāñchitānyādāya garbhadhūli-kaṣāyaparimalamanoharāṇi ca kumudakuvalayakamalāni gṛhītvāgatyatasminneva latāgṛhaśilātale śayanamasyākalpayam | tatra ca sukhani-ṣaṇṇasya pratyāsannavartināṃ candanaviṭapādīnāṃ mṛdūni kisalayāniniṣpīḍya tena svabhāvasurabhiṇā tuṣāraśiśireṇa rasena lalāṭikā-makalpayam | ā caraṇatalādaṅgacarcāṃ cāracayam | abhyarṇapādapasphuṭi-tavalkalavivaraśīrṇena ca karasaṃcūrṇitena karpūrareṇunā svedapratīkārama-karavam | uronihitacandanadravārdravalkalasya svacchasalilasīkarani-karasrāviṇā kadalīdalena vyajanakriyāmanvatiṣṭham | evaṃ ca muhurmuhuranya-danyannalinadalaśayanamupakalpayato muhurmuhuścandanacarcāmāracayato muhu-rmuhuśca svedapratikriyāṃ kurvataḥ kadalīdalenānavarataṃ vījayataḥ samudabhūnmemanasi cintā | nāsti khalvasādhyaṃ nāma bhagavato manobhuvaḥ | kvāyaṃ hariṇaiva vanavāsanirataḥ svabhāvamugdho janaḥ | kva ca vividhavilāsarasarā-śirgandharvarājaputrī mahāśvetā | sarvathā nahi kiṃcidasya durghaṭaṃ duṣkarama-nāyattamakartavyaṃ vā jagati | durupapādeṣvartheṣvayamavajñayā vicarati | nāyaṃkenāpi pratikūlayituṃ śakyate | kā vā gaṇanā sacetaneṣu | apagataceta-nānyapi saṃghaṭayitumalaṃ yadyasmai rocate | tatkumudinyapi dinakarakarānu-rāgiṇī bhavati | kamalinyapi śaśikaradveṣamujjhati | niśāpi vāsa-reṇa saha miśratāmeti | jyotsnāpyandhakāramanuvartate | chāyāpi pradīpā-bhimukhamavatiṣṭhate | taḍidapi jalade sthiratāṃ vrajati | jarāpi yauvanenasaṃcāriṇī bhavati | kiṃ vā tasya duḥsādhyamaparam | evaṃvidho yenāyama-gādhagāmbhīryasāgarastṛṇavallaghutāmupanītaḥ | kva tattapaḥ | kveyamavasthā | sa-rvathā niṣpratīkāreyamāpadupasthitā | kimidānīṃ kartavyam | kiṃ vā ceṣṭi-tavyam | kāṃ diśaṃ gantavyam | kiṃ śaraṇam ko vopāyaḥ | kaḥ sahāyaḥ |kaḥ prakāraḥ | kā yuktiḥ | kaḥ samāśrayaḥ | yenāsyāsavaḥ saṃdhāryante | kenavā kauśalena katamayā vā yuktyā katareṇa vā prakāreṇa kena vāvaṣṭambhenakayā vā prajñayā katamena vā samāśvāsanenāyaṃ jīvet | ityete cānye came viṣaṇṇahṛdayasya saṃkalpāḥ prādurāsan | punaścācintayam | kimanayādhyātayā niṣprayojanayā cintayā | prāṇāstāvadasya yena kenacidupāyenaśubhenāśubhena vā rakṣaṇīyāḥ | teṣāṃ ca tatsamāgamamekamapahāya nāstya-paraḥ saṃrakṣaṇopāyaḥ | bālabhāvādapragalbhatayā ca tapoviruddhamanucitamupa-hāsamivātmano madanavyatikaraṃ manyamāno niyatamekocchvāsāvaśeṣajī-vitopi nāyaṃ tasyāḥ svayamabhigamanena pūrayati manoratham | akālānta-rakṣamaścāyamasya madanavikāraḥ | satatamatigarhitenākṛtyenāpi rakṣa-ṇīyānmanyante suhṛdasūnsādhavaḥ | tadatihrepaṇamakartavyamapyetadasmākama-vaśyakartavyatāmāpatitam | kiṃ cānyatkriyate | kā cānyā gatiḥ | sa-rvathā prayāmi tasyāḥ sakāśam | āvedayāmyetāmavasthām | iti ci-ntayitvā kadācidanucitavyāpārapravṛttaṃ māṃ vijñāya saṃjātalajjo nivā-rayedityanivedyaiva tasmai tatpradeśātsavyājamutthāyāgatoham | tadevama-vasthite yadatrāvasaraprāptamīdṛśasya cānurāgasya sadṛśamasmadāgamanasyacānurūpamātmano vā samucitaṃ tatra prabhavati bhavatī | ityabhidhāya ki-miyaṃ vakṣyatīti manmukhāsaktadṛṣṭistūṣṇīmāsīt |</p>
      <pb n="157"/>
      <pb n="158"/>
      <p xml:id="p158_l17" n="158,17">ahaṃ tu tadākarṇya sukhāmṛtamaye hrada iva nimagnā ratirasamayamuda-dhimivāvatīrṇā sarvānandānāmupari vartamānā sarvamanorathānāmagramivā-dhirūḍhā sarvotsavānāmatibhūmimivādhiśayānā tatkālopajātayā la-jjayā kiṃcidavanamyamānavadanatvādaspṛṣṭakapolodarairgrathitairivoparyupari-patanānubandhadarśitamālākramairaprāptapakṣmasaṃśleṣatayopajātaprathimabharairamalai-rānandabāṣpajalabindubhiḥ sravadbhirāvedyamānapraharṣaprasaṅgā tatkṣaṇamaci-ntayam | diṣṭyā tāvadayamanaṅgo māmiva tamapyanubadhnāti | yatsatya-metena me saṃtāpayatāpyaṃśena darśitānukūlatā | yadi ca satyameva tasye-dṛśī daśā vartate tataḥ kimiva nopakṛtamanena | kiṃ vā nopapāditam | kovānenāparaḥ samāno bandhuḥ | kathaṃ vā kapiñjalasya svamepi vitathā bhā-ratī praśāntākṛterasmādvadanānniṣkrāmati | itthaṃbhūte kiṃ mayāpi pratipa-ttavyam | tasya vā puraḥ kimabhidhātavyam ityevaṃ vicārayantyā evapraviśya sasaṃbhramā pratīhārī māmakathayat | bhartṛdārike tvamasvasthaśa-rīreti parijanādupalabhya mahādevī prāpteti | tacca śrutvā kapiñjalomahājanasaṃmardabhīruḥ satvaramutthāya rājaputri mahānayamupasthitaḥ kālā-tipāto bhagavāṃśca bhuvanatrayacūḍāmaṇirastamupagacchati divasakarastadga-cchāmi sarvathābhimatasuhṛtprāṇarakṣādakṣiṇārthamayamuparacitoñjalireṣa meparamo vibhava ityabhidhāya prativacanakālamapratīkṣyaiva puroyāyināmbā-yāḥ praviśatā kanakavetralatākareṇa pratīhārījanena kañcukilokenagṛhītatāmbūlakusumapaṭavāsāṅgarāgeṇa cāmaravyagrapāṇinā kubjakirā-tabadhiravāmanavarṣadharakalamūkānugatena parijanena sarvataḥ saṃruddhe dvāra-deśe kathamapyavāptanirgamaḥ prayayau | ambā tu matsamīpamāgatya suciraṃsthitvā svabhavanamayāsīt | tayā tu tatrāgatya kiṃ kṛtaṃ kimabhihitaṃkimāceṣṭitamiti śūnyahṛdayā sarvaṃ nālakṣayam |</p>
      <pb n="159"/>
      <p xml:id="p159_l18" n="159,18">gatāyāṃ ca tasyāmastamupagate bhagavati hārītaharitavājini saro-jinījīviteśvare cakravākasuhṛdi savitari lohitāyamāne paścimāśā-mukhe haritāyamāneṣu kamalavaneṣu nīlāyamāne pūrvadigbhāge pātālapaṅka-kaluṣeṇa mahāpralayajaladhipayaḥpūreṇeva timireṇāvaṣṭabhyamāne jīvalokekiṃkartavyatāmūḍhā tāmeva taralikāmapṛccham | ayi taralike kathaṃna paśyasi dṛḍhamākulaṃ me hṛdayamapratipattivihvalāni cendriyāṇi | nasvayamaṇvapi kartavyamalamasmi jñātum | upadiśatu me bhavatī yadatrasāṃpratam | ayamevaṃ tvatsamakṣamevābhidhāya gataḥ kapiñjalaḥ | yadi tāvadi-tarakanyakeva vihāya lajjāmutsṛjya dhairyamavamucya vinayamacintayitvājanāpavādamatikramya sadācāramullaṅghaya śīlamavagaṇayya kulamaṅgīkṛ-tyāyaśo rāgāndhavṛttirananujñātā pitrānanumoditā mātrā svayamupa-gamya grāhayāmi pāṇimevaṃ gurujanātikramādadharmo mahān | atha dharmā-nurodhāditarapakṣāvalambanadvāreṇa mṛtyumaṅgīkaromyevamapi prathamaṃ tāva-tsvayamāgatasya prathamapraṇayinastatrabhavataḥ kapiñjalasya praṇayaprasara-bhaṅgaḥ | punaraparaṃ yadi kadācittasya janasya matkṛtādāśābhaṅgātprāṇa-vipattirupajāyate tadapi munijanavadhajanitaṃ mahadeno bhavet | ityevamu-ccārayantyāmeva mayyāsannacandrodayajanmanā viralaviralenālokena va-santavanarājiriva kusumarajasā dhūsaratāṃ vāsavī digayāsīt |</p>
      <pb n="160"/>
      <p xml:id="p160_l13" n="160,13">tataḥ śaśikesarikaravidāryamāṇatamaḥkarikumbhasaṃbhavena muktāpha-lakṣodeneva dhavalatāmupanīyamānamudayagirisiddhasundarīkucacyutena ca-ndanacūrṇarāśineva pāṇḍurīkriyamāṇaṃ calitajaladhijalakallolānilo-llāsitena velāpulinasikatodgameneva pāṇḍutāmāpādyamānaṃ paścimetaradi-ndudhāmnā digantaramadṛśyata | śanaiḥ śanaiścandradarśanānmandamandasmitāyādaśanaprabheva jyotsnā niṣpatantī niśāyā mukhaśobhāmakarot | tadanurasātalādavanīmavadāryodgacchatā śeṣaphaṇamaṇḍaleneva rajanīkarabimbenā-rājata rajanī | krameṇa ca sakalajīvalokānandakena kāminījanava-llabhena kiṃcidunmuktabālabhāvena makaradhvajabandhubhūtena samupārūḍharāgeṇasuratotsavopabhogaikayogyenāmṛtamayena yauvanenevārohatā śaśinā rama-ṇīyatāmanīyata yāminī |</p>
      <pb n="161"/>
      <p xml:id="p161_l1" n="161,1">atha taṃ pratyāsannasamudravidrumaprabhāpāṭalitamivodayagirisiṃha-karatalāhatahariṇaśoṇitaśoṇīkṛtamiva ratikalahakupitarohiṇīcara-ṇālaktakarasalāñchitamivābhinavodayarāgalohitaṃ rajanikaramuditaṃ vi-lokyāntarjvalitamadanānalāpyandhakāritahṛdayā taralikotsaṅgavidhṛta-śarīrāpi manmathahastavartinī candragatanayanāpi mṛtyumālokayantī tatkṣa-ṇamacintayam | ekatra khalu madanamadhumāsamalayamārutaprabhṛtayaḥ samastāḥ |ekatra cāyaṃ pāpakārī candrahatako na śakyate soḍhum | idamatidurviṣaha-madanavedanāturaṃ ca me hṛdayam | asya codgamanamidaṃ sadāhajvaragrastasyā-ṅgāravarṣaḥ śītārtasya tuṣārapāto viṣasphoṭamūrcchitasya kṛṣṇasarpadaṃśaḥ |ityevaṃ vicintayantīmeva candrodayopanītā kamalavanamlāninidreva mūrchāmāṃ nimīlitalocanāmakārṣīt | acireṇa ca saṃbhrāntataralikopa-nītābhiścandanacarcābhistālavṛntānilaiścopalabdhasaṃjñā tāmevākulākulāṃmūrtenevādhiṣṭhitāṃ viṣādena mallalāṭavidhṛtasravaccandrakāntamaṇiśalākā-mavicchinnabāṣpajaladhārāndhakāritamukhīṃ rudantīṃ taralikāmapaśyam |unmīlitalocanāṃ ca māṃ sā kṛtapādapraṇāmā candanapaṅkārdreṇa karayugalenabaddhāñjaliravādīt | bhartṛdārike kiṃ lajjayā gurujanāpekṣayā vā | pra-sīda preṣaya mām | ānayāmi te hṛdayadayitaṃ janam | uttiṣṭha svayaṃ vātatra gamyatām | ataḥ paramasamarthāsi soḍhumimaṃ prabalacandrodayavijṛmbha-māṇotkalikāśatamudadhimiva makaracihnam | ityevaṃvādinīṃ tāmavoca-m | unmatte kiṃ manmathena | nanvayaṃ sarvavikalpānapaharansarvopā-yadarśanānyutsārayansarvānantarāyānantarayansarvasaṃdehānapanayansarvaśaṅkā-stiraskurval̐lajjāmunmūlayansvayamabhigamanalāghavadoṣamāvṛṇvankālāti-pātaṃ pariharannāgata eva mṛtyostasyaiva vā sakāśaṃ netā kumuda-bāndhavaḥ | taduttiṣṭha yathākathaṃcidanugamanena jīvitā saṃbhāvayāmihṛdayadayitamāyāsakāriṇaṃ janam | ityabhidadhānā madanamūrchākhedavihvalai-raṅgaiḥ kathaṃcidavalambya tāmevodatiṣṭham | uccalitāyāśca me durnimitta-nivedakamaspandata dakṣiṇaṃ locanam | upajātaśaṅkā cācintayamidama-paraṃ kimapyupakṣiptaṃ daiveneti |</p>
      <pb n="162"/>
      <p xml:id="p162_l6" n="162,6">atha nātidūrodgatena tribhuvanaprāsādamahāpraṇālānukāriṇā sudhāsa-lilaplavāniva vahatā candanarasanirjharanikarāniva kṣaratā śvetagaṅgāpravā-hasahasrāṇīva vamatāmṛtasāgarapūrānivodgiratā candramaṇḍalena plāvya-māne jyotsnayā bhuvanāntarāle śvetadvīpanivāsamiva somalokadarśanasukha-mivānubhavati jane mahāvarāhadaṃṣṭrāmaṇḍalanibhena śaśinā kṣīrasāgaroda-rādivoddhriyamāṇe mahīmaṇḍale pratibhavanamaṅganājanena vikacakumudagandhai-ścandanodakairupahriyamāṇeṣu candrodayārgheṣu kāminīprahitasuratadūtīsaha-srasaṃkuleṣu rājamārgeṣu nīlāṃśukaracitāvaguṇṭhanāsu candrālokabhayaca-kitāsu kamalavanalakṣmīṣviva nīlotpalaprabhāpihitāsvitastataḥ palā-yamānāsvabhisārikāsu pratikumudamābaddhamadhukaramaṇḍalāsu prabudhyamā-nāsu bhavanadīrghikākumudinīṣu sphuṭitakumudavanabahaladhūlidhavalitodareniśānadīpulināyamānentarikṣe candrodayānandanirbhare mahodadhāviva rati-rasamaya ivotsavamaya iva vilāsamaya iva prītimaya iva jīvalokeśaśimaṇipraṇālanirjharapramodamukharamayūraravaramye pradoṣasamaye gṛhītavi-vidhakusumatāmbūlāṅgarāgapaṭavāsacūrṇayā taralikayānugamyamānā te-naiva mūrchānihitena kiṃcidāśyānacandanalalāṭikālagnadhūsarākulālakenacandanarasacarcāṅgarāgaveṣeṇārdrādreṇa tathaiva ca tayā kaṇṭhasthitayākṣamālayāśravaṇaśikharacumbinyā ca pārijātamañjaryā padmarāgaratnaraśminirmite-neva raktāṃśukena kṛtaśirovaguṇṭhanā kenacidātmīyenāpi parijanenānu-palakṣyamāṇā tasmātprāsādaśikharādavātaram |</p>
      <pb n="163"/>
      <p xml:id="p163_l3" n="163,3">avatīrya ca pārijātakusumamañjarīparimalākṛṣṭena riktīkṛtopa-vanena kumudavanānyapahāya dhāvatā madhukarajālena nīlapaṭāvaguṇṭhana-vibhramamiva saṃpādayatānubadhyamānā pramadavanapakṣadvāreṇa nirgatya tatsa-mīpamudacalam | prayāntī ca taralikādvitīyamaparijanamātmānamavalo-kyācintayam | priyatamābhisaraṇapravṛttasya janasya kimiva kṛtyaṃ bāhye-na parijanena | nanveta eva parijanalīlāmupadarśayanti | tathā hi | samā-ropitaśarāsanāsaktasāyakonusarati kusumāyudhaḥ | dūraprasāritakaraḥkarṣati śaśī | praskhalanabhayātpade padevalambate rāgaḥ | lajjāṃpṛṣṭhataḥ kṛtvā puraḥ sahendriyairdhāvati hṛdayam | niścayamāropyanayatyutkaṇṭheti | prakāśaṃ cāvadam | ayi taralikepi nāma māmivāya-minduhatakastamapi kiraṇakacagrahākṛṣṭamābhimukhamānayet | ityevaṃvādinīṃca māṃ sā vihasyābravīt | bhartṛdārike mugdhāsi | kimasya tena janena |ayamātmanaiva tāvanmadanātura iva bhartṛdārikāyāṃ tāstāśceṣṭāḥ karoti |tathā hi | pratibimbacchalena svedasalilakaṇikācitaṃ cumbati kapola-yugalam | lāvaṇyavati payodharabhāre nipatati prasphuritakaraḥ | spṛśatiraśanāmaṇīn | nirmalanakhalagnamūrtiḥ pādayoḥ patati | kiṃcāsyamadanāturasyeva vapustāpācchuṣkacandanālepapāṇḍutāmudvahati | mṛṇālavala-yadhavalānkarāndhatte | pratimāvyājena sphaṭikamaṇikuṭṭimeṣu nipatati |ketakīgarbhakesaradhūlidhūsarapādaḥ kumudasarāṃsyavagāhate | salilasīka-rārdrāñchaśimaṇīnkarairāmṛśati | dveṣṭi vighaṭitacakravākamithunāni ka-malavanāni | etaiścānyaiśca tatkālocitairālāpaistayā saha tamuddeśama-bhyupāgamam | tatra ca mārgalatākusumarajodhūsaraṃ caraṇayugalaṃ kailāsa-taṭāccandrodayaprasrutacandrakāntamaṇiprasravaṇe prakṣālayantī yasminpradeśe saāste tasminneva cāsya sarasaḥ paścime taṭe puruṣasyeva ruditadhvaniṃviprakarṣānnātivyaktamupālakṣayam | dakṣiṇekṣaṇasphuraṇena ca prathamamevamanasyāhitaśaṅkā tena sutarāmavadīrṇahṛdayeva kimapyaniṣṭamantaḥkathayatevaviṣaṇṇenāntarātmanā taralike kimidamiti sabhayamabhidadhānā vepamāna-gātrayaṣṭistadabhimukhamatitvaritamagaccham |</p>
      <pb n="164"/>
      <p xml:id="p164_l8" n="164,8">atha niśīthaprabhāvāddūrādeva vibhāvyamānasvaramunmuktārtanādaṃ hāhatosmi hā dagdhosmi hā vañcitosmi hā kimidamāpatitaṃ kiṃ vṛtta-mutsannosmi durātmanmadana piśāca pāpa nirghṛṇa kimidamakṛtyamanu-ṣṭhitamāḥ pāpe duṣkṛtakāriṇi durvinīte mahāśvete kimanena tepakṛtamāḥpāpa duścarita candracāṇḍāla kṛtārthosīdānīmapagatadākṣiṇya dakṣi-ṇānilahataka pūrṇāste manorathāḥ kṛtaṃ kartavyaṃ vahedānīṃ yatheṣṭaṃhā bhagavañchvetaketo putravatsala na vetsi muṣitamātmānaṃ hā dharmaniṣparigrahosi hā tapo nirāśrayamasi hā sarasvati vidhavāsi hā sa-tyamanāthamasi hā suraloka śūnyosi sakhe pratipālaya māmahamapibhavantamanuyāsyāmi na śaknomi bhavatā vinā kṣaṇamapyavasthātumekākīkathamaparicita ivādṛṣṭapūrva ivādya māmekapada utsṛjya prayāsi kutasta-veyamatiniṣṭhuratā kathaya tvadṛte kva gacchāmi kaṃ yāce kaṃ śaraṇamupai-myandhosmi saṃvṛttaḥ śūnyā me diśo jātā nirarthakaṃ jīvitama-prayojanaṃ tapo niḥsukhāśca lokāḥ kena saha paribhramāmi ka-mālapāmyuttiṣṭha dehi me prativacanaṃ kva tanmamopari suhṛtpremakva sā smitapūrvābhibhāṣitā cetyetāni cānyāni ca vilapantaṃkapiñjalamaśrauṣam |</p>
      <pb n="165"/>
      <p xml:id="p165_l2" n="165,2">tacca śrutvā patitairiva prāṇairdūrādeva muktaikatārākrandā sarastīrala-tāsaktitruṭyamānāṃśukottarīyā yathāśakti tvaritairajñātasamaviṣama-bhūmibhāgavinyastaiḥ pādaprakṣepaiḥ praskhalantī pade pade kenāpyutkṣipyanīyamāneva taṃ pradeśaṃ gatvā sarastīrasamīpavartini śiśirasīkarā-sārasrāviṇi śaśimaṇiśilātale viracitaṃ kumudakuvalayakamalavi-vidhavanakusumasukumāramālāmayamiva mṛṇālamayaṃ kusumaśarasāyakama-yamiva śayanamadhiśayānamatiniṣpandatayā matpadaśabdamivākarṇayanta-mantaḥkopaśamitamadanasaṃtāpatayā tatkṣaṇalabdhasukhaprasuptamiva manaḥkṣo-bhaprāyaścittaprāṇāyāmāvasthitamivātiprasphuritaprabheṇa tvatkṛte mameyama-vastheti kathayantamivādhareṇendudveṣaparivartitadehatayā pṛṣṭhabhāganipatitai-rmadanadahanavihvalahṛdayanyastahastanakhamayūkhacchalena chidritamiva śaśi-kiraṇairucchuṣkapāṇḍurayā svavināśotpātotpannayā madanacandrakalayevacandanalekhikayā racitalalāṭikamīṣadālakṣyaparivṛttatārakeṇānavarata-rodanātāmreṇa prāṇotsargopajātāśrukṣayatayā rudhiramiva kṣaratā madanaśa-raśalyavedanākūṇitatribhāgeṇa nātimīlitena locanayugalena mattaḥ priya-tarastavāparo jano jāta iti kupiteneva jīvitena parityaktaṃ manma-thavyathayā sahaitānasūnsvayamivotsṛjya niścetanatāsukhamanubhavantamana-ṅgayogavidyāmiva dhyāyantamapūrvaprāṇāyāmamivābhyasyantamupapāditāsma-dāgamanena praṇayādivāpahṛtaprāṇapūrṇapātramanaṅgena racitalalāṭikātripu-ṇḍrakaṃ dhṛtasarasabisasūtrayajñopavītamaṃsāvasaktakadalīgarbhapattracārucī-ramekāvalīviśālākṣamālamaviralāmalakarpūrakṣodabhasmadhavalamābaddhamṛ-ṇālarakṣāpratisaramanoharaṃ manobhavavrataveṣamāsthāya matsamāgamamantra-miva sādhayantaṃ kaṭhinahṛdaye darśanamātrakeṇāpi na punaranugṛhī-toyamanugato jana iti sapraṇayaṃ māmupalabhamānamiva cakṣuṣākiṃcidvivṛtādharatayā jīvitamapahartumantaḥpraviṣṭairivendukiraṇairnirgaccha-dbhirdaśanāṃśubhirdhavalitapurobhāgaṃ manmathavyathāvighaṭamānahṛdayanihitenavāmena pāṇinā prasīda prāṇaiḥ samaṃ prāṇasame na gantavyamitihṛdayasthitāṃ māmiva dhārayantamitareṇa ca nakhamayūkhadanturatayācandanamiva sravatottānīkṛtena candrātapamiva nivārayantamantika-sthitena cācirogatajīvitamārgamivodgrīveṇa vilokayatā tapaḥsu-hṛdā kamaṇḍalunā samupetaṃ kaṇṭhābharaṇīkṛtena ca mṛṇālavalayenarajanikarakiraṇapāśeneva saṃyamya lokāntaramupanīyamānaṃ kapiñja-lena maddarśanādabrahmaṇyamityūrdhvahastena dviguṇībhūtabāṣpodgamenākrośatākaṇṭhe pariṣvaktaṃ tatkṣaṇavigatajīvitaṃ tamahaṃ pāpakāriṇī manda-bhāgyā mahābhāgamadrākṣam |</p>
      <pb n="166"/>
      <p xml:id="p166_l14" n="166,14">udbhūtamūrchāndhakārā ca pātālatalamivāvatīrṇā tadā kvāhamagamaṃkimakaravaṃ kiṃ vyalapamiti sarvameva nājñāsiṣam | asavaśca me tasmi-nkṣaṇe kimatikaṭhinatayāsya mūḍhahṛdayasya kimanekaduḥkhasahasrasahiṣṇu-tayā hataśarīrakasya kiṃ vihitatayā dīrghaśokasya kiṃ bhājanatayājanmāntaropāttasya duṣkṛtasya kiṃ duḥkhadānanipuṇatayā dagdhadaivasyakimekāntavāmatayā durātmano manmathahatakasya kena hetunā nodgacchantisma tadapi na jñātavatī | kevalamaticirāllabdhacetanā duḥkhabhāginīvahnāviva patitamasahyaśokadahyamānamātmānamavanau viceṣṭamānamapaśya-m | aśraddadhānā cāsaṃbhāvanīyaṃ tattasya maraṇamātmanaśca jīvitamutthāyahā hā kimidamupanatamiti muktārtanādā hā amba hā tāta hā sakhyaiti vyāharantī hā nātha jīvitanibandhana ācakṣva ka māmekāki-nīmaśaraṇāmakaruṇa vimucya yāsi pṛccha taralikāṃ tvatkṛte mayāyānubhūtāvasthā yugasahasrāyamāṇaḥ kṛcchreṇa nīto divasaḥ prasīdasakṛdapyālapa darśaya bhaktavatsalatāmīṣadapi vilokaya pūraya me mano-rathamārtāsmi bhaktāsmyanuraktāsmyanāthāsmi bālāsmyagatikāsmi duḥ-khitāsmyananyaśaraṇāsmi madanaparibhūtāsmi kimiti na karoṣi dayāṃkathaya kimaparāddhaṃ kiṃ vā nānuṣṭhitaṃ mayā kasyāṃ vā nājñāyāmādṛtaṃkasminvā tvadanukūle nābhirataṃ yena kupito dāsajanamakāraṇātpari-tyajya vrajanna bibheṣi kaulīnādalīkānurāgapratāraṇakuśalayā kiṃvā mayā vāmayā pāpayā yāhamadyāpi prāṇimi hā hatāsmi manda-bhāginī kathaṃ na tvaṃ jāto na vinayo na bandhuvargo na paralokodhigmāṃ duṣkṛtakāriṇīṃ yasyāḥ kṛte taveyamīdṛśī daśā vartatenāsti matsadṛśī nṛśaṃsahṛdayā yāhamevaṃvidhaṃ bhavantamutsṛjya gṛhaṃgatavatī kiṃ me gṛheṇa kimambayā kiṃ vā tātena kiṃ bandhubhiḥ kiṃparijanena hā kamupayāmi śaraṇamayi daiva darśaya dayāṃ vijñāpa-yāmi tvāṃ dehi dayitadakṣiṇāṃ bhagavati bhavitavyate kuru kṛpāṃ pāhivanitāmanāthāṃ bhagavatyo vanadevatāḥ prasīdata prayacchatāsya prāṇā-nava vasuṃdhare sakalalokānugrahajanani rajani kimartha nānukampasetāta kailāsa śaraṇāgatāsmi te darśaya dayālutāmityetāni cānyānica vyākrośantī kiyadvā smarāmi grahagṛhītevāviṣṭevonmatteva bhūtopa-hateva vyalapam | uparyuparipatitanayanajaladhārānikaracchalena vilī-yamāneva dravatāmiva nīyamānā jalākāreṇevātmīkriyamāṇā pralāpā-kṣarairapi daśanamayūkhaśikhānugatatayā sāśrudhārairiva niṣpatadbhiḥ śiro-ruhairapyaviralavigalitakusumatayā muktabāṣpajalabindubhirivābhara-ṇairapi prasṛtavimalamaṇikiraṇāśrutayā praruditairivopetā tajjīvitāye-vātmamaraṇāya spṛhayantī mṛtasyāpi sarvātmanā hṛdayaṃ praveṣṭumivecchantīkaratalena kapolayorāśyānacandanaśvetajaṭāmūle ca lalāṭe nihitasa-rasabisayoścāṃsayormalayajarasalavalulitakamalinīpalāśāvaguṇṭhite cahṛdaye parāmṛśantī puṇḍarīka niṣṭhurosyevamapyārtāṃ na gaṇayasi māmi-tyupālabhamānā muhurmuhurenamanvanayaṃ muhurmuhuḥ paryacumbaṃ muhurmuhuḥkaṇṭhe gṛhītvā vyākrośam | āḥ pāpe tvayāpi matpratyāgamanakālaṃyāvadasyāsavo na rakṣitā iti tāmekāvalīmagarhayam | ayi bhagava-nprasīda pratyujjīvayainamiti muhurmuhuḥ kapiñjalasya pādayorapatam |muhurmuhuśca taralikāṃ kaṇṭhe gṛhītvā prārudam | adyāpi cintayantī najānāmi tasminkāle kutastānyacintitānyaśikṣitānyanupadiṣṭānyadṛ-ṣṭapūrvāṇi me hatapuṇyāyāḥ kṛpaṇāni cāṭusahasrāṇi prādurabhavankutastesaṃlāpāḥ kutastānyatikaruṇāni vaiklavyaruditāni | anya eva sa prakāraḥ |pralayormaya ivodatiṣṭhannantarbāṣpavegānām | jalayantrāṇīvāmucyāntāśru-pravāhāṇām | prarohā iva niragacchanpralāpānām | śikharaśatānīvā-vardhanta duḥkhānām | prasūtaya ivodapādyanta mūrchānām |</p>
      <pb n="167"/>
      <pb n="168"/>
      <p xml:id="p168_l18" n="168,18">ityevamātmavṛttāntamāvedayantyā eva tasyāḥ samatikrāntaṃ katha-mapyatikaṣṭamavasthāntaramanubhavantyā iva cetanāṃ jahāra mūrchā | vegānni-ṣpatantīṃ ca śilātale tāṃ sasaṃbhramaṃ prasāritakaraḥ parijana iva jāta-pīḍaścandrāpīḍo vidhṛtavān | aśrujalārdreṇa ca tadīyenaivottarīyava-lkalaprāntena śanaiḥ śanairvījayansaṃjñāṃ grāhitavān | upajātakāruṇyaścabāṣpasalilotpīḍena prakṣālyamānakapolayugalo labdhacetanāmavādīt |bhagavati mayā pāpena tavāyaṃ punarabhinavatāmupanītaḥ śoko yenedṛśīṃdaśāmupanītāsi | tadalamanayā kathayā | saṃhriyatāmiyam | ahamapyasa-marthaḥ śrotum | atikrāntānyapi hi saṃkīrtyamānāni priyajanaviśvā-savacanānyanubhavasamāṃ vedanāmupajanayanti suhṛjjanasya duḥkhāni |tannārhasi kathaṃkathamapi vidhṛtānimānasulabhānasūnpunaḥpunaḥ smaraṇaśo-kānalendhanatāmupanetum |</p>
      <pb n="169"/>
      <p xml:id="p169_l7" n="169,7">ityevamuktā dīrghamuṣṇaṃ ca niśvasya bāṣpāyamāṇalocanā sanirveda-mavādīt | rājaputra yā tadā tasyāmatidāruṇāyāṃ hataniśāyāmebhira-tinṛśaṃsairasubhirna parityaktā te māmidānīṃ parityajantīti dūrāpetam |nūnamapuṇyopahatāyāḥ pāpāyā mama bhagavānantakopi pariharati darśanam |kutaśca me kaṭhinahṛdayāyāḥ śokaḥ | sarvamidamalīkamasya durātmanaḥśaṭhahṛdayasya | sarvathāhamanena tyaktatrapeṇa nirapatrapāṇāmagresarī-kṛtā | yayā cāviṣkṛtamadanayā vajramayyevedamanubhūtaṃ tasyāḥ kāgaṇanā kathanaṃ prati | kiṃ vā paramataḥ kaṣṭataramākhyeyamanyadbhaviṣyatiyanna śakyate śrotumākhyātuṃ vā | kevalamasya vajrapātasyānantaramāścaryaṃyadabhūttadāvedayāmi | ātmanaśca prāṇadhāraṇakāraṇalava ivāvyakto yaḥsamutpannastaṃ ca kathayāmi | yayā durāśāmṛgatṛṣṇikayā gṛhītāhami-damuparatakalpaṃ parakīyamiva bhārabhūtamaprayojanamakṛtajñaṃ ca hataśarīraṃvahāmi tadalaṃ śrūyatām |</p>
      <p xml:id="p169_l20" n="169,20">tataśca tathābhūte tasminnavasthāntare maraṇaikaniścayā tattadbahu vila-pya taralikāmabravam | ayyuttiṣṭha niṣṭhurahṛdaye kiyadrodiṣi | kāṣṭhā-nyāhṛtya viracaya citām | anusarāmi jīviteśvaramiti | atrāntarejhaṭiti candramaṇḍalavinirgato gaganādavatīrya keyūrakoṭilagnamamṛtaphe-napiṇḍapāṇḍuraṃ pavanataralamaṃśukottarīyamākarṣannubhayakarṇāndolitakuṇḍa-lamaṇiprabhānuraktagaṇḍasthalaḥ sthūlamuktāphalatayā tārāgaṇamiva grathi-tamatitāraṃ hāramurasā dadhāno dhavaladukūlapallavakalpitoṣṇīṣagranthi-ralikulanīlakuṭilakuntalanikaravikaṭamaulirutphullakumudakarṇapūraḥ kā-minīkucakuṅkumapattralatālāñchitāṃsadeśaḥ kumudadhavaladeho mahāpramāṇaḥpuruṣo mahāpuruṣalakṣaṇopeto divyākṛtiḥ svacchavāridhavalena dehaprabhā-vitānena kṣālayanniva digantarāṇyāmodinā ca śarīrataḥ kṣaratā śiśi-reṇa śītajvaramiva janayatāmṛtasīkaranikaravarṣeṇa tuṣārapaṭalenevānu-limpangośīrṣacandanarasacchaṭābhirivāsiñcannairāvatakarapīvarābhyāṃ bāhu-bhyāṃ mṛṇāladhavalāṅgulibhyāmatiśītalasparśābhyāṃ tamuparatamutkṣipandu-ndubhinādagambhīreṇa svareṇa vatse mahāśvete na parityājyāstvayā prāṇāḥpunarapi tavānena saha bhaviṣyati samāgama ityevamādṛtaḥ pitevābhidhāyasahaivānena gaganatalamudapatat | ahaṃ tu tena vyatikareṇa sabhayā sa-vismayā sakautukā conmukhī kimidamiti kapiñjalamapṛccham | asautu sasaṃbhramamadattvaivottaramudatiṣṭhat | durātmankva me vayasyamapahṛtyagacchasītyabhidhāyonmukhaḥ saṃjātakopo badhnansavegamuttarīyavalkalenaparikaramutpatantaṃ tamevānusarannantarikṣamudagāt | paśyantyā eva came sarva eva te tārāgaṇamadhyamaviśan |</p>
      <pb n="170"/>
      <p xml:id="p170_l19" n="170,19">mama tu tena dvitīyeneva priyatamamaraṇena kapiñjalagamanena dviguṇī-kṛtaśokāyāḥ sutarāmadīryata hṛdayam | kiṃkartavyatāmūḍhā ca tarali-kāmabravam | ayi na jānāsi kimetaditi | sā tu tadavalokya strī-svabhāvakātarā tasminkṣaṇe śokābhibhāvinā bhayenābhibhūtā vepamānā-ṅgayaṣṭirmama maraṇaśaṅkayā ca varākī viṣaṇṇahṛdayā sakaruṇamavādīt |bhartṛdārike na jānāmi pāpakāriṇī | kiṃtu mahadidamāścaryam | amānu-ṣākṛtireṣa puruṣaḥ | samāśvāsitā cānena gacchatā sānukampaṃ pitreva bha-rtṛdārikā | prāyeṇa caivaṃvidhā divyāḥ svamepyavisaṃvādinyo bhavantyā-kṛtayaḥ | kimuta sākṣāt | na cālpamapi vicārayantī kāraṇamasya mi-thyābhidhāne paśyāmi | ato yuktaṃ vicāryātmānamasmātprāṇaparityāga-vyavasāyānnivartayitum | atimahatkhalvidamāśvāsasthānamasyāmavasthā-yām | api ca tamanusarangata eva kapiñjalaḥ | tasmātkutoyaṃ ko vāyaṃkimarthaṃ vānenāyamapagatāsurutkṣipya nītaḥ kva vā nītaḥ kasmāccāsaṃ-bhāvanīyenāmunā punaḥsamāgamāśāpradānena bhartṛdārikā samāśvāsitetisarvamupalabhya jīvitaṃ vā maraṇaṃ vā samācariṣyasi | adurlabhaṃ hi ma-raṇamadhyavasitam | paścādapyetadbhaviṣyati | na ca jīvankapiñjalo bhartṛ-dārikāmadṛṣṭvā sthāsyati | tena tatpratyāgamanakālāvadhayopi tāvaddhriya-ntāmamī prāṇāḥ | ityabhidadhānā pādayorme nyapatat | ahaṃ tu sakalalo-kadurlaṅghayatayā jīvitatṛṣṇāyāḥ kṣudratayā ca strīsvabhāvasya tayā catadvacanopanītayā durāśāmṛgatṛṣṇikayā kapiñjalapratyāgamanakāṅkṣayāca tasminkāle tadeva yuktaṃ manyamānā notsṛṣṭavatī jīvitam | āśa-yā hi kimiva na kriyate | tāṃ ca pāpakāriṇīṃ kālarātripratimāṃ varṣa-sahasrāyamāṇāṃ yātanāmayīmiva duḥkhamayīmiva narakamayīmivāgni-mayīmivotsannanidrā tathaiva kṣititale viceṣṭamānā reṇukaṇadhūsarairaśru-jalārdrakapolasaṃdānitairvimuktavyākulaiḥ śiroruhairuparuddhamukhī nirdayā-krandajarjarasvarakṣayakṣāmeṇa kaṇṭhena tasminneva sarastīre taralikādvi-tīyā kṣapāṃ kṣapitavatī |</p>
      <pb n="171"/>
      <p xml:id="p171_l23" n="171,23">pratyuṣasi tūtthāya tasminneva sarasi snātvā kṛtaniścayā tatprītyātameva kamaṇḍalumādāya tānyeva ca valkalāni tāmevākṣamālāṃ gṛhītvābuddhvā niḥsāratāṃ saṃsārasya jñātvā ca mandapuṇyatāmātmano nirūpyacāpratīkāradāruṇatāṃ vyasanopanipātānāmākalayya durnivāratāṃ śokasyadṛṣṭvā ca niṣṭhuratāṃ daivasya cintayitvā cātibahuladuḥkhatāṃ snehasyabhāvayitvā cānityatāṃ sarvabhāvānāmavadhārya cākāṇḍabhaṅguratāṃ sarva-sukhānāmavigaṇayya tātamambāṃ ca parityajya saha parijanena sakalaba-ndhuvargaṃ nivartya viṣayasukhebhyo manaḥ saṃyamyendriyāṇi gṛhītabrahmacaryādevaṃ trailokyanāthamanāthaśaraṇamimaṃ śaraṇārthinī sthāṇumāśritā | a-paredyuśca kutopi samupalabdhavṛttāntastātaḥ sahāmbayā saha bandhuvargeṇā-gatya suciraṃ kṛtākrandastaistairupāyairabhyarthanābhiśca bahubhirupadeśaiścāne-kaprakāraiḥ parisāntvanaiśca nānāvidhairgṛhāgamanāya me mahāntaṃ yatnamakarot |yadā ca neyamasmādvyavasāyātkathaṃcidapi śakyate vyāvartayitumiti ni-ścayamadhigatavāṃstadā nirāśopi dustyajatayā duhitṛsnehasya punaḥpunarma-yā visṛjyamānopi bahūndivasānsthitvā saśoka evāntardahyamānahṛdayogṛhānayāsīt | gate ca tāte tataḥ prabhṛti tasya janasyāśrumokṣamātreṇakila kṛtajñatāṃ darśayantī tadanurāgakṛśamidamapuṇyabahulamastamitala-jjamamaṅgalabhūtamanekakleśāyāsasahasranivāsaṃ dagdhaśarīrakaṃ bahuvidhairni-yamaśataiḥ śoṣayantī vanyaiśca phalamūlavāribhirvartamānā japavyājenatadguṇagaṇāniva gaṇayantī trisaṃdhyamatra sarasi snānamupaspṛśantī prati-dinamarcayantī devaṃ tryambakamasyāmeva guhāyāṃ taralikayā saha dīrgha-śokamanubhavantī ciramavasam | sāhamevaṃvidhā pāpakāriṇī nirlakṣa-ṇā nirlajjā krūrā ca niḥsnehā ca nṛśaṃsā ca garhaṇīyā niṣprayojanotpa-nnā niṣphalajīvitā niravalambanā niḥsukhā ca | kiṃ mayā dṛṣṭayā pṛṣṭayāvā kṛtabrāhmaṇavadhamahāpātakayā karoti mahābhāgaḥ | ityuktvā pāṇḍunāvalkalopāntena śaśinamiva śaranmeghaśakalenācchādya vadanaṃ durnivāra-bāṣpavegamapārayantī nivārayitumunmuktakaṇṭhamaticiramuccaiḥ prārodīt |</p>
      <pb n="172"/>
      <pb n="173"/>
      <p xml:id="p173_l4" n="173,4">candrāpīḍastu prathamameva tasyā rūpeṇa vinayena dākṣiṇyena madhu-rālāpatayā niḥsaṅgatayā cātitapasvitayā ca praśāntatvena ca nirabhi-mānatayā ca mahānubhāvatvena ca śucitayā copārūḍhagauravobhūt |tadānīṃ tu tenāpareṇa darśitasadbhāvena svavṛttāntakathanena tayā ca kṛtajña-tayā hṛtahṛdayaḥ sutarāmāropitaprītirabhavat | ārdrīkṛtahṛdayaśca śanaiḥ-śanairenāmabhāṣata | bhagavati kleśabhīrurakṛtajñaḥ sukhāsaṅgalubdho lokaḥsnehasadṛśaṃ karmānuṣṭhātumaśakto niṣphalenāśrupātamātreṇa snehamupadarśa-yanroditi | tvayā tu karmaṇaiva sarvamācarantyā kimiva na premo-citamāceṣṭitaṃ yena rodiṣi | tadarthamā janmanaḥ prabhṛti samupacitapari-cayaḥ preyānasaṃstuta iva parityakto bāndhavajanaḥ | saṃnihitā apitṛṇāvajñayāvadhīritā viṣayāḥ | muktānyatiśayitaśunāsīrasamṛddhīnyai-śvaryasukhāni | mṛṇālinīvātitanīyasyapi nitarāṃ tanimānamanucitaiḥ saṃ-kleśairupanītā tanuḥ | gṛhītaṃ brahmacaryam | āyojitastapasi mahatyātmā |vanitājanaduṣkaramapyaṅgīkṛtamaraṇyāvasthānam | api cānāyāsenaivātmāduḥkhābhihataiḥ parityajyate | mahīyasā tu yatnena garīyasi kleśe nikṣi-pyate kevalam | yadetadanumaraṇaṃ nāma tadatiniṣphalam | avidvajja-nācarita eṣa mārgaḥ | mohavilasitametadajñānapaddhatiriyaṃ rabhasācari-tamidaṃ kṣudradṛṣṭireṣātipramādoyaṃ mauryaskhalitamidaṃ yaduparate pitaribhrātari suhṛdi bhartari vā prāṇāḥ parityajyante | svayaṃ cenna jahatina parityājyāḥ | atra hi vicāryamāṇe svārtha eva prāṇaparityāgo-yamasahyaśokavedanāpratīkāratvādātmanaḥ | uparatasya tu na kamapi guṇa-māvahati | na tāvattasyāyaṃ pratyujjīvanopāyaḥ | na dharmopacayakāraṇam | naśubhalokopārjanahetuḥ | na nirayapātapratīkāraḥ | na darśanopāyaḥ | na para-sparasamāgamanimittam | anyāmeva svakarmaphalaparipākopacitāmasāva-vaśo nīyate karmabhūmim | asāvapyātmaghātinaḥ kevalamenasā saṃyujyate |jīvaṃstu jalāñjalidānādinā bahūpakarotyuparatasyātmanaśca | mṛtastunobhayasyāpi | smara tāvatpriyāmekapatnīṃ ratiṃ bhagavati bhartari makaraketausakalābalājanahṛdayahāriṇi harahutabhugdagdhepyavirahitāmasubhiḥ pṛthāṃ cavārṣṇeyīṃ sūrasenasutāmabhirūpe sāvajñavijitasakalarājakamaulikusuma-vāsitāśeṣapādapīṭhe patyāvakhilabhuvanabalibhāgabhuji pāṇḍau kiṃdamamu-niśāpānalendhanatāmupāgatepyaparityaktajīvitāmuttarāṃ ca virāṭadu-hitaraṃ bālāṃ bālaśaśinīva nayanānandahetau vinayavati vikrānte capañcatvamabhimanyāvāgatepi dhṛtadehāṃ duḥśalāṃ ca dhṛtarāṣṭraduhitaraṃ bhrā-tṛśatotsaṅgalālitāmatimanohare haravarapradānavardhitamahimni sindhurā-je jayadratherjunena lokāntaramupanītepyakṛtaprāṇaparityāgām | anyāścarakṣaḥsurāsuramunimanujasiddhagandharvakanyakā bhartṛrahitāḥ śrūyante sa-hasraśo vidhṛtajīvitāḥ |</p>
      <pb n="174"/>
      <p xml:id="p174_l18" n="174,18">pronmucyetāpi jīvitaṃ saṃdigdhopyasya samāgamo yadi syāt |bhagavatyā tu tataḥ punaḥ svayameva samāgamasarasvatī samākarṇitā |anubhave ca ko vikalpaḥ | kathaṃ ca tādṛśānāmaprākṛtākṛtīnāṃ mahātma-nāmavitathagirāṃ garīyasāpi kāraṇena giri vaitathyamāspadaṃ kuryāt |uparatena ca saha jīvantyāḥ kīdṛśī samāgatiḥ | ato niḥsaṃśaya-masāvupajātakāruṇyo mahātmā punaḥ pratyujjīvanārthamevainamutkṣipya sura-lokaṃ nītavān | acintyo hi mahātmanāṃ prabhāvaḥ | bahuprakārāścasaṃsāravṛttayaḥ | citraṃ ca daivam | āścaryātiśayayuktāśca tapaḥsiddha-yaḥ | anekavidhāśca karmaṇāṃ śaktayaḥ | api ca sunipuṇamapi vimṛ-śadbhiḥ kimivānyattadapaharaṇe kāraṇamāśaṅkayeta jīvitapradānādṛte | nacāsaṃbhāvyamidamavagantavyaṃ bhagavatyā | cirapravṛtta eṣa panthāḥ | tathāhi | viśvāvasunā gandharvarājena menakāyāmutpannāṃ pramadvarāṃ nāma kanyā-māśīviṣaviluptajīvitāṃ sthūlakeśāśrame bhārgavasya cyavanasya naptāpramatitanayo munikumārako rururnāma svāyuṣordhena yojitavān | arju-naṃ cāśvamedhaturagānusāriṇamātmajena babhruvāhananāmnā samaraśirasi śa-rāpahṛtaprāṇamulūpī nāma nāgakanyakā socchvāsamakarot | abhimanyu-tanayaṃ ca parīkṣitamaśvatthāmāstrapāvakaparipluṣṭamudarāduparatameva nirgata-muttarāpralāpopajanitakṛpo bhagavānvāsudevo durlabhānasūnprāpitavān |ujjayinyāṃ ca sāṃdīpanidvijatanayamantakapurādapahṛtya tribhuvanavandita-caraṇaḥ sa evānītavān | atrāpi kathaṃcidevameva bhaviṣyati | tathāpikiṃ kriyate | ka upālabhyate | prabhavati hi bhagavānvidhiḥ | balavatī caniyatiḥ | ātmecchayā na śakyamucchvasitumapi | atipiśunāni cā-syaikāntaniṣṭhurasya daivahatakasya vilasitāni | na kṣamante dīrghakāla-mavyājaramaṇīyaṃ prema | prāyeṇa ca nisargata evānāyatasvabhāvabhaṅgu-rāṇi sukhānyāyatasvabhāvāni ca duḥkhāni | tathā hi kathamapyekasmi-ñjanmani samāgamo janmāntarasahasrāṇi ca virahaḥ prāṇinām | ato nā-rhasyanindyamātmānaṃ ninditum | āpatanti hi saṃsārapathamatigahanamavatī-rṇānāmete vṛttāntāḥ | dhīrā hi tarantyāpadam | ityevaṃvidhairanyaiśca mṛdu-bhirupasāntvanaiḥ saṃsthāpya tāṃ punarapi nirjharajalenāñjalipuṭopanīte-nānicchantīmapi balātprakṣālitamukhīmakārayat |</p>
      <pb n="175"/>
      <pb n="176"/>
      <p xml:id="p176_l2" n="176,2">atrāntare ca śrutamahāśvetāvṛttāntopajātaśoka iva samutsṛṣṭadi-vasavyāpāro ravirapi bhagavānadhomukhatāmayāsīt | atha kṣīṇe divasepariṇatapriyaṅgumañjarīrajonibhena piñjarimṇā rajyamāne vilambinibradhnamaṇḍale viralakusumbhakusumarasaraktadukūlakomalena cāstātapena mu-cyamāneṣu diṅmukheṣu cakoranayanatārakākāntinā ca piṅgalimnāvilipyamāne tirohitanīlimni vyomni kokilavilocanacchavibabhruṇicāruṇayati sāṃdhye bhuvanamarciṣi yathāpradhānamunmiṣatsu ca grahagrāmaṇīṣuvanamahiṣamalīmasavapuṣi ca muṣitatārakāpathaprathimni kālimānamā-tanvati śārvare tamasyatanutimiratirohitaharitatāsu ca gahanatāṃ yāṃ-ntīṣu tarurājiṣu rajanijalabindujālajanitajaḍimni bahalavanakusu-maparimalānumitagamane calitalatāviṭapagahane pravṛtte ca pavane ni-drānibhṛtapatatriṇi triyāmāmukhe mahāśvetā mandaṃ mandamutthāya bhagavatī-mupāsya paścimāṃ saṃdhyāṃ kamaṇḍalujalena prakṣālitacaraṇā valkalaśaya-nīye sakhedamuṣṇaṃ ca niḥśvasya niṣasāda | candrāpīḍopyutthāya sakusumaṃprasravaṇajalāñjalimavakīrya kṛtasaṃdhyāpraṇāmastasmindvitīye śilātalemṛdubhirlatāpallavaiḥ śayyāmakalpayat | upaviṣṭaśca tasyāṃ punaḥpunastamevamanasā mahāśvetāvṛttāntamanvabhāvayat | āsīccāsya manasi | evaṃ nā-māyamapratīkāradāruṇo durviṣahavegaḥ kaṣṭaḥ kusumāyudho yadanenābhibhūtāmahāntopyevamanapekṣitakālakramāḥ samutsāritadhairyāḥ sadyo jīvitaṃ ja-hati | sarvathā namo bhagavate tribhuvanābhyarcitaśāsanāya makaraketanā-yeti | punaḥ papraccha cainām | bhagavati sā tava paricārikā vanavā-savyasanamitraṃ duḥkhasabrahmacāriṇī taralikā kva gateti |</p>
      <pb n="177"/>
      <p xml:id="p177_l1" n="177,1">atha sākathayat | mahābhāga yattanmayā kathitamamṛtasaṃbhavama-psarasāṃ kulaṃ tasmānmadireti nāmnā madirāyatekṣaṇā kanyakābhūt |tasyāścāsau sakalagandharvakulamukuṭakuḍmalapīṭhapratiṣṭhitacaraṇo devaścitra-rathaḥ pāṇimagrahīt | aparimitaguṇagaṇākṛṣṭahṛdayaścānyavanitādurlabhe-nādhaḥkṛtāśeṣāntaḥpureṇa hemapaṭṭalāñchanena chatravetracāmaracihnena mahā-devīśabdena paraṃ prītaḥ prasādamakarot | anyonyapremasaṃvardhanaparayoścatayoryauvanasukhāni sevamānayoḥ kālenāścaryabhūtamekajīvitamiva pi-trorathavā sarvasyaiva gandharvakulasya jīvalokasya vā duhitṛratnamudapādikādambarīti nāmnā | sā ca me janmanaḥ prabhṛtyekāsanaśayanapānāśanāparaṃ premasthānamakhilaviśrambhadhāma dvitīyamiva hṛdayaṃ bālamitram |ekatra tayā mayā ca nṛtyagītādikalāsu kṛtāḥ paricayāḥ | śiśu-janocitābhiśca krīḍābhiraniyantraṇanirbharamapanīto bālabhāvaḥ | sācāmunaiva madīyena hatavṛttāntena samupajātaśokā niścayamakārṣīt |nāhaṃ kathaṃcidapi saśokāyāṃ mahāśvetāyāmātmanaḥ pāṇiṃ grāhayi-ṣyāmīti | sakhījanasya purataḥ saśapathamabhihitavatī ca | yadi kathamapimāmanicchantīmapi balāttātaḥ kadācitkasmaiciddātumicchati tadāha-manaśanena vā hutāśanena vā rajjvā vā viṣeṇa vā niyatamātmānamu-tsrakṣyāmīti | sarvaṃ ca tadātmaduhituḥ kṛtaniścayaṃ niścalabhāṣitaṃ karṇa-paraṃparayā parijanasakāśādgandharvarājaścitrarathaḥ svayamaśṛṇot | ga-cchati kāle samupārūḍhanirbharayauvanāmālokya sa tāṃ balavadupatāpa-paravaśaḥ kṣaṇamapi na dhṛtimalabhata | ekāpatyatayā cātipriyatayā cana śaktaḥ kiṃcidapi tāmabhidhātumityapaśyaṃścānyadupāyāntarami-damatra prāptakālamiti matvā tayā mahādevyā madirayā sahāvadhāryakṣīrodanāmānaṃ kañcukinaṃ vatse mahāśvete tvadvyatirekeṇaiva dagdhahṛdayā-nāmidamaparamasmākamupasthitamidānīṃ tu kādambarīmanunetuṃ tvaṃ śaraṇa-miti saṃdiśya matsamīpamadyaiva pratyūṣasi preṣitavān | tato mayāguruvacanagauraveṇa sakhīpremṇā ca kṣīrodena sārdhaṃ sā taralikā sakhikādambari kiṃ duḥkhitamapi janamatitarāṃ duḥkhayasi jīvantīmicchasicenmāṃ tatkuru guruvacanamavitathamiti saṃdiśya visarjitā | nāticiraṃgatāyāṃ ca tasyāmanantaramevemāṃ bhūmimanuprāpto mahābhāgaḥ | ityabhidhāyatūṣṇīmabhavat |</p>
      <pb n="178"/>
      <p xml:id="p178_l9" n="178,9">atrāntare lāñchanacchalena viḍambayanniva śokānaladagdhamadhyaṃmahāśvetāhṛdayamudvahanniva kumāravadhamahāpātakaṃ darśayanniva cirakā-lalagnaṃ dakṣaśāpānaladāhacihnamaviralabhasmāṅgarāgadhavalaḥ kṛṣṇamṛgāji-naprāvṛtārdho vāmastana ivāmbikāyā dhūrjaṭijaṭāmaṇḍalacūḍāmaṇirbhaga-vānudagāttārakārājaḥ | krameṇa codgate gaganamahāpayodhipuline saptalo-kanidrāmaṅgalakalaśe kumudabāndhave vighaṭitakumudavane dhavalitadaśa-diśi śaṅkhaśvete śvetimānamātanvati māninīmānaśatrau śaśāṅkamaṇḍaleśaśikarakalāpakalitāsu vrajantīṣu kraśimānamauḍavīṣu prabhāsu prasra-vatsu ca kailāsaśaśimaṇiśilānāṃ sarvataḥ srotaḥsrāviṣu prasravaṇeṣumṛṇālakandalini cāvaskandapatitacandrakara iva viluptakamalavanaśobhebhātyacchodasaraḥpayasi samupoḍhamohanidre ca drāghīyovīcivicalitavapuṣiviruvati virahiṇi cakravākacakravāle nirvṛtte ca candrodaye vidruteharṣanayanajalakaṇanīhāriṇi viyadvihāriṇi manohāriṇi vidyādharābhi-sārikājane candrāpīḍaḥ suptāmālokya mahāśvetāṃ pallavaśayane śanaiḥ śanaiḥsamupāviśat | asyāṃ velāyāṃ kiṃ nu khalu māmantareṇa cintayativaiśampāyanaḥ kiṃ vā varākī pattralekhā kiṃ vā rājaputraloka iticintayanneva nidrāṃ yayau |</p>
      <pb n="179"/>
      <p xml:id="p179_l3" n="179,3">atha kṣīṇāyāṃ kṣapāyāmuṣasi saṃdhyāmupāsya śilātalopaviṣṭāyāṃpavitrāṇyaghamarṣaṇāni japantyāṃ mahāśvetāyāṃ nirvartitaprābhātikavidhau ca-ndrāpīḍe taralikā ṣoḍaśavarṣavayasā sāvaṣṭambhākṛtinā madakhedālasa-gajarājagamanagurūṇi padāni nikṣipatā paryuṣitacandanāṅgarāgadhūsaroru-daṇḍadvayena kuṅkumarāgapiñjarāruṇena cāmīkaraśṛṅkhalākalāpanibiḍani-yamitaṃ kakṣābandhātiriktapreṅkhatpallavamadharavāsa eva kevalaṃ vasānena ni-rudaratayā vibhaktamadhyena vipulavakṣasā dīrghānuvṛttapīnabāhunā vāmapra-koṣṭhadolāyamānamāṇikyavalayena karṇābharaṇamaṇerviprakīryamāṇamadhomu-khakiraṇendrāyudhajālavarṇāṃśukottarīyamivaikaskandhakṣiptamudvahatā cūtapa-llavakomalamanavaratatāmbūlabaddharāgāndhakāramadharaṃ dadhatā karṇāntāyata-sya svabhāvadhavalasya dhavalimnā locanayugalasya dhavalayateva digantarāṇikumudavanānīva varṣatā puṇḍarīkamayamiva divasaṃ kurvatā kanakapaṭṭapṛthu-lalāṭenālikulanīlasaralaśirasijenāgrāmyākṛtinā rājakulasaṃparka-catureṇa gandharvadārakeṇa keyūrakanāmnānugamyamānā pratyūṣasyeva prādurā-sīt | āgatya ca koyamityupajātakutūhalā candrāpīḍaṃ suciramālo-kya mahāśvetāyāḥ samīpamupasṛtya kṛtapraṇāmā savinayamupāviśat |anantaraṃ cātidūrānatenottamāṅgena praṇamya keyūrakopi mahāśvetādṛṣṭi-nisṛṣṭaṃ nātisamīpavarti śilātalaṃ bheje | samupaviṣṭaśca tatra tamadṛṣṭa-pūrvamadhaḥkṛtakusumāyudhamupahasitasurāsuragandharvavidyādhararūpaṃ rūpāti-śayaṃ candrāpīḍasya dṛṣṭvā vismayamāpede |</p>
      <p xml:id="p179_l23" n="179,23">parisamāptajapā tu mahāśvetā papraccha taralikām | kiṃ tvayā dṛṣṭā pri-yasakhī kādambarī kuśalinī | kariṣyati vā tadasmadvacanamiti | athasā taralikā vinayāvanatamaulirīṣadālambitakarṇapāśamatimadhurayāgirā vyajijñapat | bhartṛdārike dṛṣṭā khalu mayā bhartṛdārikā kādambarīsarvataḥ kuśalinī vijñāpitā ca nikhilaṃ bhartṛduhituḥ saṃdeśam | ākarṇyaca yattayā saṃtatamuktasthūlāśrubinduvarṣaṃ ruditvā pratisaṃdiṣṭaṃ tadeṣatayaiva visarjitaḥ tasyā eva vīṇāvāhakaḥ keyūrakaḥ kathayiṣyati |ityuktvā virarāma | viratavacasi tasyāṃ keyūrakobravīt | bhartṛdārikemahāśvete devī kādambarī dṛḍhadattakaṇṭhagrahā tvāṃ vijñāpayati | yadiya-māgatya māmavadattaralikā tatkathaya kimayaṃ gurujanavacanānurodhaḥkimidaṃ maccittaparīkṣaṇaṃ kiṃ gṛhanivāsāparādhanipuṇopālambhaḥ kiṃ prema-vicchedābhilāṣaḥ kiṃ bhaktajanaparityāgopāyaḥ kiṃ vā prakopaḥ | jā-nāsyeva me sahajapremanisyandanirbharaṃ hṛdayam | evamatiniṣṭhuraṃ saṃdi-śantī kathamasi na lajjitā | tathā madhurabhāṣiṇī kenāsi śikṣitāvaktumapriyam | svasthopi tāvatka iva sahṛdayaḥ kanīyasyavasāna-virase karmaṇīdṛśe matimupasarpayet | kimutātiduḥkhābhihatahṛdayo-smadvidho janaḥ | suhṛdduḥkhakhedite hi manasi kaiva sukhāśā kaiva nirvṛtiḥkīdṛśāḥ saṃbhogāḥ kāni vā hasitāni | yenedṛśīṃ daśāmupanītāpriyasakhī kathamatidāruṇaṃ tamahaṃ viṣamivāpriyakāriṇaṃ kāmaṃ sakāmaṃkuryām | divasakarāstamayavidhurāsu nalinīṣu sahavāsaparicayāccakra-vākayuvatirapi patisamāgamasukhāni parityajati | kimuta nāryaḥ | apica yatra bhartṛvirahavidhurā parihṛtaparapuruṣadarśanā divāniśaṃ nivasatipriyasakhī kathamiva tanmama hṛdayamaparaḥ praviśejjanaḥ | yatra ca bhartṛ-virahavidhurā tīvravratakarṣitāṅgī priyasakhī mahatkṛcchramanubhavati tatrā-hamavagaṇayyaitatkathamātmasukhārthinī pāṇiṃ grāhayiṣyāmi | kathaṃ vā mamasukhaṃ bhaviṣyati | tvatpremṇā cāsminvastuni mayā kumārikājanaviruddhaṃsvātantryamālambyāṅgīkṛtamayaśaḥ samavadhīrito vinayo guruvacanama-tikrāmitaṃ na gaṇito lokāpavādo vanitājanasya sahajamābharaṇamu-tsṛṣṭā lajjā | sā kathaya kathamiva punaratra pravartate | tadayamañjali-ruparacitaḥ praṇāmoyamidaṃ ca pādagrahaṇam | anugṛhāṇa mām | vanami-to gatāsi me jīvitena saha | iti mā kṛthāḥ svamepi punarimamarthaṃmanasi | ityabhidhāya tūṣṇīmabhūt |</p>
      <pb n="180"/>
      <pb n="181"/>
      <p xml:id="p181_l9" n="181,9">mahāśvetā tu tacchrutvā suciraṃ vicārya gaccha svayamevāhamāgatyayathārhamācariṣyāmītyuktvā keyūrakaṃ prāhiṇot | gate ca keyūrake ca-ndrāpīḍamuvāca | rājaputra ramaṇīyo hemakūṭaḥ | citrā ca citraratha-rājadhānī | bahukutūhalaḥ kiṃpuruṣaviṣayaḥ | peśalo gandharvalokaḥ |saralahṛdayā mahānubhāvā ca kādambarī | yadi nātikhedakaramiva ga-manaṃ kalayasi nāvasīdati vā guru prayojanamadṛṣṭacaraviṣayakutūhali vāceto madvacanamanurudhyate vā bhavānatisukhadāyi vāścaryadarśanamarhasivā praṇayamimamapratyākhyānayogyaṃ vā janaṃ manyase samārūḍho vāparicayaleśonugrāhyo vāyaṃ janaḥ tato« »nārhasi niṣphalāṃ kartumabhyartha-nāmimām | ito mayaiva saha gatvā hemakūṭamatiramaṇīyatānidhānaṃ tatradṛṣṭvā ca mannirviśeṣāṃ kādambarīmapanīya tasyāḥ kumatimanomohavila-sitamekamaho viśramya śvobhūte pratyāgamiṣyasi | mama hi niṣkāraṇa-bāndhavaṃ bhavantamālokyaiva duḥkhāndhakārabhārākrāntena mahataḥ kālā-ducchvasitamiva cetasā śrāvayitvā svavṛttāntamimaṃ sahyatāmiva gataḥśokaḥ | duḥkhitamapi janaṃ ramayanti sajjanasamāgamāḥ | parasukhopa-pādanaparādhīnaśca bhavādṛśāṃ guṇodayaḥ | ityuktavatīṃ ca candrāpīḍobra-vīt | bhagavati darśanātprabhṛti paravānayaṃ janaḥ kartavyeṣu yatheṣṭamaśa-ṅkitayā niyujyatām | ityabhidhāya tayā sahaivodacalat |</p>
      <pb n="182"/>
      <p xml:id="p182_l4" n="182,4">krameṇa ca gatvā hemakūṭamāsādya gandharvarājakulaṃ samatītya kā-ñcanatoraṇāni saptakakṣāntarāṇi kanyāntaḥpuradvāramavāpa | mahāśvetā-darśanapradhāvitena dūrādeva kṛtapraṇāmena kanakavetralatāhastena pratīhāraja-nenopadiśyamānamārgaḥ praviśyāsaṃkhyeyanārīśatasahasrasaṃbādhaṃ strīmaya-maparamiva jīvalokamiyattāṃ grahītumekatra trailokyastraiṇamiva saṃhṛtama-puruṣamiva sargāntaramaṅganādvīpamivāpūrvamutpannaṃ pañcamamiva nārīyugā-vatāramaparamiva puruṣadveṣiprajāpatinirmāṇamanekakalpakalpanārthamutpādyasthāpitamivāṅganākoṣamativistāriṇā yuvatijanalāvaṇyaprabhāpūreṇa plā-vitadigantareṇa siñcatevāmṛtarasavisareṇa divasamārdrīkurvateva bhuvanā-ntarālaṃ bahalaprabhāvarṣiṇā marakatamaṇimayena sarvataḥ parigatatayā tejo-mayamiva candramaṇḍalasahasrairiva nirmitasaṃsthānaṃ jyotsnayeva ghaṭitasaṃ-niveśamābharaṇaprabhābhiriva niṣpāditadigantaraṃ vibhramairiva kṛtasarvopa-karaṇaṃ yauvanavilāsairivotpāditāvayavaṃ rativilasitairiva viracita-saṃcayaṃ manmathacaritairiva kalpitāvakāśamanurāgeṇevānuliptasakalajana-pradeśaṃ śṛṅgāramayamiva saundaryamayamiva suratādhidaivatamayamiva kusu-maśaramayamiva kutūhalamayamivāścaryamayamiva saukumāryamayamiva ku-māraḥ kumārīpurābhyantaraṃ dadarśa |</p>
      <p xml:id="p182_l21" n="182,21">atibahalatayā ca tasya kanyakājanasya samantādānanadyutibhi-rindubimbavṛṣṭimiva patantīmapāṅgavikṣepaiścalitakuvalayavanamayīmivakriyamāṇāmavanīmanibhṛtabhrūlatāvibhramaiḥ kāmakārmukabalānīva praca-litāni śirasijakalāpāndhakārairbahulapakṣapradoṣasārthāniva saṃbadhnataḥsmitaprabhābhirutphullakusumadhavalāniva vasantadivasānsaṃcarataḥ śvasi-tānilaparimalairmalayamārutāniva paribhramataḥ kapolamaṇḍalālokairmā-ṇikyadarpaṇasahasrāṇīva sphuritāni karatalarāgeṇa raktakamalavanavarṣi-ṇamiva jīvalokaṃ kararuhakiraṇasphuraṇena kusumāyudhaśarasahasrairivasaṃchāditamaṣṭadigantaramābharaṇakiraṇendrāyudhajālakairuḍḍīyamānānīva bha-vanamayūravṛndāni yauvanavikārairutpādyamānānīva manmathasahasrāṇyadrā-kṣīt | ucitavyāpāravyapadeśena kumārikāṇāṃ sakhīhastāvalambeṣupāṇigrahaṇāni veṇuvādyeṣu cumbanavyatikarānvīṇāsu kararuhavyāpārā-nkandukakrīḍāsu karatalaprahārānbhavanalatāsekakalaśakaṇṭheṣu bhujalatā-pariṣvaṅgāl̐līlādolāsu nitambasthalapreṅkhitāni tāmbūlavīṭikāvakhaṇḍa-neṣu daśanopacārānbakulaviṭapeṣu madhugaṇḍūṣapracārānaśokatarutāḍaneṣucaraṇābhighātānupahārakusumaskhalaneṣu sītkārānatiriktaṃ suratamivā-bhyasyantīnāmapaśyat |</p>
      <pb n="183"/>
      <p xml:id="p183_l15" n="183,15">yatra ca kanyakājanasya kapolatalāloka eva mukhaprakṣālanaṃ loca-nānyeva karṇotpalāni hasitacchavaya evāṅgarāgā niśvāsā evādhivāsa-gandhayuktayodharadyutireva kuṅkumānulepanamālāpā eva tantrīninādābhujalatā eva campakamālāḥ karatalānyeva līlākamalāni stanā evadarpaṇā nijadehaprabhaivāṃśukāvaguṇṭhanaṃ jaghanasthalānyeva vilāsamaṇiśi-lātalāni komalāṅgulirāga eva caraṇālaktakaraso nakhamaṇimarīcayaeva kuṭṭimopahārakusumaprakarāḥ | yatra cālaktakarasopi caraṇāti-bhāro bakulamālikāmekhalākalanamapi gamanavighnakaramaṅgarāgagaurava-mapyadhikaśvāsanimittamaṃśukabhāropi glānikāraṇaṃ maṅgalapratisaravala-yavidhṛtirapi karatalavidhutiheturavataṃsakusumadhāraṇamapi śramaḥ karṇapū-rakamalataralamadhukarapakṣapavanopyāyāsakaraḥ | tathā ca yatra sakhīdarśa-neṣvakṛtahastāvalambanamutthānamatisāhasaṃ prasādhaneṣu hārabhārasahiṣṇutāstanakārkaśyaprabhāvaḥ kusumāvacayeṣu dvitīyakusumagrahaṇamapyayuvatija-nocitaṃ kanyakāvijñāneṣu mālyagrathanamasukumārajanavyāpāro devatāpra-ṇāmeṣu madhyabhāgabhaṅgo nātivismayakaraḥ |</p>
      <pb n="184"/>
      <p xml:id="p184_l7" n="184,7">tasya caivaṃvidhasya kiṃcidabhyantaramatikramyetaścetaśca paribhramataḥkādambarīpratyāsannasya parijanasya śuśrāva tāṃstānatimanoharānālā-pān | tathā hi | lavalike kalpaya ketakīdhūlibhirlavalīlatālavālama-ṇḍalāni | sāgarike gandhodakakanakadīrghikāsu vikira ratnavālukām |mṛṇālike kṛtrimakamalinīṣu kuṅkumareṇumuṣṭibhiśchuraya yantracakravā-kamithunāni | makarike karpūrapallavarasenādhivāsaya gandhapātrāṇi |rajanike tamālavīthikāndhakāreṣu nidhehi maṇipradīpān | kumudikesthagaya śakunikularakṣaṇāya muktājālairdāḍimīphalāni | nipuṇikelikha maṇiśālabhañjikāstaneṣu kuṅkumarasapattrabhaṅgān | utpalikeparāmṛśa kanakasaṃmārjanībhiḥ kadalīgṛhamarakatavedikām | kesari-ke siñca madirārasena bakulakusumamālāgṛhāṇi | mālatike pāṭa-laya sindūrareṇunā kāmadevagṛhadantavalabhikām | nalinike pāyayakamalamadhurasaṃ bhavanakalahaṃsān | kadalike naya dhārāgṛhaṃ gṛhama-yūrān | kamalinike prayaccha cakravākaśāvakebhyo mṛṇālakṣīrara-sam | cūtalatike dehi pañjarapuṃskokilebhyaścūtakalikāṅkurāhāram |pallavike bhojaya maricāgrapallavadalāni bhavanahārītān | lavaṅgike vi-kṣipa cakorapañjareṣu pippalītaṇḍulaśakalāni | madhukarike viracayakusumābharaṇakāni | mayūrike saṃgītaśālāyāṃ visarjaya kiṃnaramithunā-ni | kadalike samārohaya krīḍāparvataśikharaṃ jīvaṃjīvamithunāni |hariṇike dehi pañjaraśukasārikāṇāmupadeśam |</p>
      <pb n="185"/>
      <p xml:id="p185_l4" n="185,4">ityetānyanyāni ca parihāsajalpitānyaśrauṣīt | tathā hi | cāma-rike mithyā mugdhatāṃ prakaṭayantī kamabhisaṃdhātumicchasi | ayi yauvana-vilāsairunmattīkṛte vijñātāsi yā tvaṃ stanakalaśabhārāvanamyamānamū-rtirmaṇistambhamayūrānavalambase | parihāsakāṅkṣiṇi ratnabhittipatitamā-tmapratibimbamālapasi | pavanahṛtottarīyāṃśuke hāraprabhāmāyāsitakara-talā saṃkalayasi | maṇikuṭṭimeṣūpahārakamalaskhalanabhīte nijamukhapra-tibimbakāni pariharasi | jālavātāyanapatitapadmarāgālokaṃ prati bā-lātapaśaṅkayā karatalamātapatrīkaroṣi | khedasrastahastagalitacāmare na-khamaṇimayūkhakalāpamādhunoṣi | ityetānyanyāni ca śṛṇvanneva kāda-mbarībhavanasamīpamupayayau |</p>
      <p xml:id="p185_l14" n="185,14">pulināyamānamupavanalatāgalitakusumareṇupaṭalairdurdināyamānamanibhṛta-parabhṛtanakhakṣatāṅganasahakāraphalarasavarṣairnīhārāyamāṇamanilaviprakīrṇairba-kulasekasīdhudhārādhūlibhiḥ kāñcanadvīpāyamānaṃ campakadalopahārairnīlā-śokavanāyamānaṃ kusumaprakarapatitamadhukaravṛndāndhakāraistathā ca saṃca-rataḥ strījanasya rāgasāgarāyamāṇaṃ caraṇālaktakarasavisarairamṛtotpatti-divasāyamānamaṅgarāgāmodaiścandralokāyamānaṃ dantapattramaṇḍalaiḥ priyaṅgu-vanāyamānaṃ rocanātilakabhaktibhirnīlāyamānaṃ kṛṣṇāgurupatrabhaṅgairlohi-tāyamānaṃ karṇapūrāśokapallavairdhavalāyamānaṃ candanarasavilepanairharitāya-mānaṃ śirīṣakusumābharaṇairatha sevārthamāgatenobhayata ūrdhvasthitena strī-janena prākāreṇeva lāvaṇyamayena kṛtadīrgharathyāmukhākāraṃ mārgamadrā-kṣīt | tena cāntarnipatitamābharaṇakiraṇālokaṃ saṃpiṇḍitaṃ nadīveṇi-kājalapravāhamiva vahantamapaśyat | tanmadhye ca pratisrota iva gatvāpratihārīmaṇḍalādhiṣṭhitapurobhāgaṃ śrīmaṇḍapaṃ dadarśa |</p>
      <pb n="186"/>
      <p xml:id="p186_l4" n="186,4">tatra ca madhyabhāge paryantaracitamaṇḍalopaviṣṭena cānekasahasrasaṃkhye-na parisphuradābharaṇasamūhena kalpalatānivaheneva kanyakājanena parivṛ-tāṃ nīlāṃśukapracchadapaṭaprāvṛtasya nātimahataḥ paryaṅkasyopāśraye dhava-lopadhānanyastadviguṇabhujalatāvaṣṭambhenāvasthitāṃ mahāvarāhadaṃṣṭrāvalambi-nīmiva mahīṃ vistāriṇi dehaprabhājālajale bhujalatāvikṣepaparibhramaiḥpratarantībhiriva cāmaragrāhiṇībhirupavījyamānāṃ nipatitapratibimbata-yādhastānmaṇikuṭṭimeṣu nāgairivāpahriyamāṇāmupānte ca ratnabhittiṣudikpālairiva nīyamānāmupari maṇimaṇḍapeṣvamarairivotkṣipyamāṇāṃ hṛ-dayamiva praveśitāṃ mahāmaṇistambhairāpītāmiva bhavanadarpaṇairadhomu-khena śrīmaṇḍapamadhyotkīrṇena vidyādharalokena gaganatalamivāro-pyamāṇāṃ citrakarmacchalenāvalokanakutūhalasaṃpuñjitena tribhuvanenevaparivṛtāṃ bhūṣaṇaravapranṛttaśikhiśatavitatacitracandrakeṇa bhavanenāpikautukotpāditalocanasahasreṇeva dṛśyamānāmātmaparijanenāpi darśana-lobhādupārjitadivyacakṣuṣevānimiṣanayanena nirvarṇyamānāṃ lakṣaṇairapirāgāviṣṭairivādhiṣṭhitasarvāṅgāmakṛtapuṇyamiva muñcantīṃ bālabhāvamada-ttāmapi manmathāveśaparavaśeneva gṛhyamāṇāṃ yauvanenāvicalitacaraṇarā-gadīdhitibhiriva nirgatābhiralaktakarasapāṭalitalāvaṇyajalaveṇikābhi-riva galitābhirnirvasitaraktāṃśukadaśāśikhābhirivāvalambitābhiḥ pā-dābharaṇaratnāṃśulekhāsaṃdehadāyinībhiratikomalatayā nakhavivareṇa vama-ntībhiriva rudhiradhārāvarṣamaṅgulibhirupetābhyāṃ kṣititalatārāgaṇamivanakhamaṇimaṇḍalamudvahadbhyāṃ vidrumarasanadīmiva caraṇābhyāṃ pravartayantīṃnūpuramaṇikiraṇacakravālena gurunitambabharakhinnoruyugalasahāyatāmivakartumudgacchatā spṛśyamānajaghanabhāgāṃ prajāpatikaradṛḍhaniṣpīḍitamadhya-bhāgagalitaṃ jaghanaśilātalapratighātāllāvaṇyajalasrota iva dvidhāgatamūru-dvayaṃ dadhānāṃ sarvataḥ prasāritadīrghamayūkhamaṇḍalenerṣyayā parapuruṣadarśana-miva nirundhatā kutūhalena vistāramiva tanvatā sparśasukhena romāñca-miva muñcatā kāñcīdāmnā nitambabimbasya viracitapariveṣāṃ nipa-titasakalalokahṛdayabhareṇevātigurunitambāmunnatakucāntaritamukhadarśa-naduḥkheneva kṣīyamāṇamadhyabhāgāṃ prajāpateḥ spṛśataḥ saukumāryādaṅguli-mudrāmiva nimagnāṃ nābhimaṇḍalīmāvartinīmudvahantīṃ tribhuvanavijayapra-śastivarṇāvalīmiva likhitāṃ manmathena romarājimañjarīṃ bibhrā-ṇāmantaḥpraviṣṭakarṇapallavapratibimbenātibharakhidyamānahṛdayakaratalaprerya-māṇeneva niṣpatatā makaraketupādapīṭhena stanabhareṇa bhūṣitāmadhomukha-karṇābharaṇamayūkhābhyāmiva prasṛtābhyāmamalalāvaṇyajalamṛṇālakāṇḍā-bhyāṃ bāhubhyāṃ nakhakiraṇavisaravarṣiṇā ca māṇikyavalayagauravaśrama-vaśātsvedajaladhārājālakamiva muñcatā karayugalena samudbhāsitāṃstanabhārāvanamyamānamānanamivonnamayatā hāreṇoccaiḥ karairgṛhītacibuka-deśāmabhinavayauvanapavanakṣobhitasya rāgasāgarasya taraṃgābhyāmivodgatā-bhyāṃ vidrumalatālohitābhyāmadharābhyāṃ raktāvadātasvacchakāntinā camadirārasapūrṇamāṇikyaśuktisaṃpuṭacchavinā kapolayugalena ratiparivā-dinīratnakoṇacāruṇā nāsāvaṃśena ca virājamānāṃ gatiprasaranirodhi-śravaṇakopādiva kiṃcidāraktāpāṅgena nijamukhalakṣmīnivāsadugdhoda-dhinā locanayugalena locanamayamiva jīvalokaṃ kartumudyatāmunmadayau-vanakuñjaramadarājibhyāṃ bhrūlatābhyāṃ manaḥśilāpaṅkalikhitena ca rāgā-viṣṭamanmathahṛdayeneva vadanalagnena tilakabindunā vidyotitalalāṭapaṭṭāmu-tkṛṣṭahematālīpaṭṭābharaṇamayamāmuktakarṇotpalacyutamadhudhārāsaṃdehakāriṇaṃkarṇapāśaṃ dolāyamānapattramarakatamāṇikyakuṇḍalaṃ dadhatīṃ pāṭalīkṛ-talalāṭena sīmantacumbinaścūḍāmaṇeḥ kṣaratāṃśujālena madirārasenevaprakṣālyamānadīrghakeśakalāpāṃ dehārdhapraviṣṭaharagarvitagaurīvijigīṣayevasarvāṅgānupraviṣṭamanmathadarśitasaubhāgyaviśeṣāmuraḥsamāropitaikalakṣmī-muditanārāyaṇāvalepaharaṇāya pratibimbakairnijarūpato lakṣmīśatānīvasṛjantīmuttamāṅganihitaikacandravismitaharābhimānanāśāya vilāsasmi-taiścandrasahasrāṇīva dikṣu kṣipantīṃ nirdayadagdhaikamanmathapramathanātha-roṣeṇeva pratihṛdayaṃ manmathāyutānyutpādayantīṃ rajanijāgarakhi-nnasya paricitacakravākamithunasya svaptuṃ krīḍānadikāsu kamaladhūli-vālukābhirbālapulināni kārayantīṃ parijananūpuraravaprasthitaṃ durlabhaṃca haṃsamithunaṃ mṛṇālanigaḍakena baddhvānayeti haṃsapālīmādiśantīmābha-raṇamarakatamayūkhāl̐lihate bhavanahariṇaśāvakāya sakhīśravaṇādapanīya ya-vāṅkuraprasavaṃ prayacchantīmātmasaṃvardhitalatāprathamakusumanirgamanivedanā-gatāmudyānapālīmaśeṣābharaṇadānena saṃmānayantīmupanītavividhavanaku-sumaphalapūrṇapattrapuṭāmavijñāyamānālāpatayā hāsahetuṃ punaḥpunaḥ krī-ḍāparvatapattraśabarīmālāpayantīṃ karatalavinihatairmuhurmuhurutpatadbhiśca mukha-parimalāndhairnīlakandukairiva madhukaraiḥ krīḍantīṃ pañjarahārītakarutaśra-vaṇakṛtaduṣṭasmitāṃ cāmaragrāhiṇīṃ vihasya līlākamalena śirasivighaṭṭayantīṃ muktāphalakhacitacandralekhikāsaṃkrāntapratimāṃ svedajala-bindujālacitanakhapadābhiprāyeṇa tāmbūlakaraṅkavāhinīṃ payodhare paṭa-vāsamuṣṭinā tāḍayantīṃ ratnakuṇḍalapratibimbasāndradattanavanakhapadama-ṇḍalāśaṅkayā cāmaragrāhiṇīṃ vihasya kapole prasādavyājena dattenā-tmakarṇapūrapallavenācchādayantīṃ pṛthivīmiva samutsāritamahākulabhū-bhṛdvaravyatikarāṃ śeṣabhogeṣu niṣaṇṇāṃ madhumāsalakṣmīmiva ṣaṭpadapa-ṭalāpahriyamāṇakusumarajodhūsarapādaparāgāṃ śaradamivotpāditamānasa-janmapakṣiravāpanītanīlakaṇṭhamadāṃ gaurīmiva śvetāṃśukaracitottamaṅgā-bharaṇāmudadhivelāvanalekhāmiva madhukarakulanīlatamālakānanāmindumū-rtimivoddāmamanmathavilāsagṛhītagurukalatrāṃ vanarājimiva pāṇḍuśyāma-lavalīlatālaṃkṛtamadhyāṃ dinamukhalakṣmīmiva bhāsvanmuktāṃśubhinnapadma-rāgaprasādhanāmākāśakamalinīmiva svacchāmbaradṛśyamānamṛṇālako-malorumūlāṃ mayūrāvalīmiva nitambacumbiśikhaṇḍabhāravisphuraccandra-kāntāṃ kalpatarulatāmiva kāmaphalapradāṃ puraḥ samīpe saṃmukhopaviṣṭaṃkosau kasya vāpatyaṃ kimabhidhāno vā kīdṛśamasya rūpaṃ kiyadvā vayaḥkimabhidhatte bhavatā kimabhihitaḥ kiyacciraṃ dṛṣṭastvayā kathaṃ cāsyamahāśvetayā saha paricaya upajātaḥ kimayamatrāgamiṣyatīti muhurmuhu-ścandrāpīḍasaṃbaddhālāpaṃ tadrūpavarṇanāmukharaṃ keyūrakaṃ pṛcchantīṃ kādambarīṃdadarśa |</p>
      <pb n="187"/>
      <pb n="188"/>
      <pb n="189"/>
      <p xml:id="p189_l18" n="189,18">tasya tu dṛṣṭakādambarīvadanacandralekhālakṣmīkasya sāgarasyevā-mṛtamullalāsa hṛdayam | āsīccāsya manasi | śeṣendriyāṇyapi me vedha-sā kimiti locanamayānyeva na kṛtāni | kiṃ vānena kṛtamavadātaṃkarma cakṣuṣā yadanivāritamenāṃ paśyati | aho citrametadutpāditaṃvedhasā sarvaramaṇīyānāmekaṃ dhāma | kuta ete rūpātiśayaparamāṇavaḥsamāsāditāḥ | tannūnamenāmutpādayato vidheḥ karatalaparāmarśakleśenaye vigalitā locanayugalādaśrubindavastebhya etāni jagati kumudaka-malakuvalayasaugandhikavanānyutpannāni | ityevaṃ cintayata evāsyatasyā nayanayugale nipapāta cakṣuḥ | tadā tasyā api nūnamayaṃ sakeyūrakeṇāvedita iti cintayantyā rūpātiśayavilokanavismayasmeraṃniścalanibaddhalakṣaṃ cakṣustasminsuciraṃ papāta | locanaprabhādhavalitastukādambarīdarśanavihvalocala iva tatkṣaṇamarājata candrāpīḍaḥ | dṛṣṭvāca prathamaṃ romodgamastato bhūṣaṇaravastadanu kādambarī samuttasthau | athatasyāḥ kusumāyudha eva svedamajanayat | sasaṃbhramotthānaśramo vyapade-śenābhavat | ūrukampa eva gatiṃ rurodha | nūpuraravākṛṣṭahaṃsamaṇḍa-lamapayaśo lebhe | niśvāsapravṛttirevāṃśukaṃ calaṃ cakāra | cāmarānilonimittatāṃ yayau | antaḥpraviṣṭacandrāpīḍasparśalobhenaiva nipapāta hṛdayehastaḥ | sa eva stanāvaraṇavyājo babhūva | ānanda evāśrujalamapā-tayat | calitakarṇāvataṃsakusumarajo vyāja āsīt | lajjaiva vaktuṃ nadadau | mukhakamalaparimalāgatālivṛndaṃ dvāratāmagāt | madanaśaraprathama-prahāravedanaiva sītkāramakarot | kusumaprakaraketakīkaṇṭakakṣatiḥ sā-dhāraṇatāmavāpa | vepathureva karatalamakampayat | nivedanodyatapratī-hārīnivāraṇaṃ kapaṭamabhūt | tadā ca kādambarīṃ viśato manmathasyā-pi manmatha ivābhūddvitīyastayā saha yo viveśa candrāpīḍahṛdayam |tathā hi | asāvapi tasyā ratnābharaṇadyutimapi tirodhānamamaṃsta | hṛda-yapraveśamapi parigrahamagaṇayat | bhūṣaṇaravamapi saṃbhāṣaṇamamanyata |sarvendriyāharaṇamapi prasādamacintayat | dehaprabhāsaṃparkamapi suratasamā-gamasukhamakalpayat |</p>
      <pb n="190"/>
      <p xml:id="p190_l23" n="190,23">kādambarī tu kṛcchrādiva dattakatipayapadā mahāśvetāṃ snehanirbharaṃciradarśanajātotkaṇṭhāṃ sotkaṇṭhaṃ kaṇṭhe jagrāha | mahāśvetāpi dṛḍhatarada-ttakaṇṭhagrahā tāmavādīt | sakhi kādambari bhārate varṣe rājānekavara-turagakhuramukhollekhadattacatuḥsamudramudro rakṣitaprajāpīḍastārāpīḍo nāma |tasyāyaṃ nijabhujaśilāstambhaviśrāntaviśvaviśvaṃbharāpīḍaścandrāpīḍonāma sūnurdigvijayaprasaṅgenānugato bhūmimimām | eṣa ca darśanātprabhṛtiprakṛtyā me niṣkāraṇabandhutāṃ gataḥ | parityaktasakalasaṅganiṣṭhurāmapime saviśeṣaiḥ svabhāvasaralairguṇairākṛṣya cittavṛttiṃ vartate | durlabho hidākṣiṇyaparavaśo nirnimittamitramakṛtrimahṛdayo vidagdhajano yatodṛṣṭvemamahamiva tvamapi nirmāṇakauśalaṃ prajāpaterniḥsapatnatāṃ ca rūpasyasthānābhiniveśitvaṃ ca lakṣmyāḥ sadbhartṛtāsukhaṃ ca pṛthivyāḥ suralokā-tiriktatāṃ ca martyalokasya saphalatāṃ ca mānuṣīlocanānāmekasthāna-samāgamaṃ ca sarvakalānāmaiśvarya ca saubhāgyasyāgrāmyatāṃ ca manuṣyāṇāṃjñāsyasīti balādānītoyam | kathitā cāsya mayā bahuprakāraṃ priya-sakhī | tadapūrvadarśanoyamiti vimucya lajjāmanupajātaparicaya ityu-tsṛjyāviśrambhatāmavijñātaśīla ityapahāya śaṅkāṃ yathā mayi tathā-trāpi vartitavyam | eṣa te mitraṃ ca bāndhavaśca parijanaśca | ityāveditetayā candrāpīḍaḥ praṇāmamakarot | kṛtapraṇāmaṃ ca taṃ tadā kādambaryā-stiryagvilokayantyāḥ sasnehamatidīrghalocanāpāṅgabhāgaṃ gacchatastārakasyaśramasalilalavavisara ivānandabāṣpajalabindunikaro nipapāta | tva-ritamabhiprasthitasya hṛdayasya dhūliriva sudhādhavalā smitajyotsnāvisasāra | saṃmānyatāmayaṃ hṛdayaruciro janaḥ pratipraṇāmeneti śirovaktumivaikā bhrūlatā samunnanāma | aṅgulivivaraviniḥsṛtamarakatāṅgu-līyakamayūkhalekho vibhramagṛhītatāmbūlavīṭika iva karo jṛmbhārambha-mantharaṃ mukhamutsasarpa | sravatsvedajaladhautalāvaṇyanirmaleṣu cāsyāḥsaṃkrāntapratibimbatayā saṃcaranmūrtirmakaraketurivāvayaveṣvadṛśyata ca-ndrāpīḍaḥ | tathā hi | siñjanmaṇinūpurapuṭena maṇibhuvamālikhatāṅgu-ṣṭhenāhūta iva caraṇanakheṣu nipapāta | darśanātirabhasapradhāvitena gatvāhṛdayenānīta iva stanābhyantare samadṛśyata | vikacakuvalayadāmadī-rghayā ca dṛṣṭyā nipīta iva kapolatale samalakṣyata | sarvāsāmevaca tadā tāsāṃ kanyakānāṃ tiryakpaśyantīnāṃ taṃ kutūhalādapāṅgacu-mbinyo nirgantukāmā iva karṇapūramadhukaraiḥ samaṃ babhramustaralāstā-rakāḥ |</p>
      <pb n="191"/>
      <pb n="192"/>
      <p xml:id="p192_l10" n="192,10">kādambarī tu savibhramakṛtapraṇāmā mahāśvetayā saha paryaṅke niṣa-sāda | sasaṃbhramaṃ parijanopanītāyāṃ ca śayanaśirobhāganiveśitāyāṃ dha-valāṃśukapracchadapaṭāyāṃ hemapādāṅkitāyāṃ pīṭhikāyāṃ candrāpīḍaḥ sa-mupāviśat | mahāśvetānurodhena ca viditakādambarīcittābhiprāyāḥsaṃvṛtamukhanyastahastadattaśabdanivāraṇasaṃjñāḥ pratīhāryo veṇuravānvīṇā-ghoṣāngītadhvanīnmāgadhījayaśabdāṃśca sarvato nivārayāṃcakruḥ | tvari-taparijanopanītena ca salilena kādambarī svayamutthāya mahāśvetāyā-ścaraṇau prakṣālyottarīyāṃśukenāpamṛjya punaḥ paryaṅkamāruroha | candrā-pīḍasyāpi kādambaryāḥ sakhī rūpānurūpā jīvitanirviśeṣā sarvaviśra-mbhabhūmirmadalekheti nāmnā balādanicchatopi prakṣālitavatī caraṇau |mahāśvetā tu karṇābharaṇaprabhāvarṣiṇyaṃsadeśe saprema pāṇinā spṛśantī ma-dhukarabharaparyastaṃ ca karṇāvataṃsamutkṣipantī cāmarapavanavidhutiparyastāṃ cā-lakavallarīmanuṣvajamānā kādambarīmanāmayaṃ papraccha | sā tu sakhī-premṇā gṛhanivāsena kṛtāparādhevānāmayenaiva lajjamānā kṛcchrādivakuśalamācacakṣe | samupajātaśokāpi ca tasminkāle mahāśvetāmu-khanirīkṣaṇatatparāpi muhurmuhurapāṅgavikṣepapracalitataralataratārasārodaraṃcakṣurmaṇḍalitacāpena bhagavatā kusumadhanvanā balānnīyamānaṃ candrāpīḍa-pīḍanāyeva na śaśāka nivārayitum | tenaiva kṣaṇena tenāsannasakhīka-polasaṃkrāntenerṣyāṃ romāñcabhidyamānakucataṭanaśyatpratibimbena viraha-vyathāṃ svedārdravakṣaḥsthalaghaṭitaśālabhañjikāpratimena sapatnīroṣaṃ nimi-ṣatā daurbhāgyaśokamānandajalatirohitenāndhatāduḥkhamabhajata sā | muhū-rtāpagame ca tāmbūladānodyatāṃ mahāśvetā tāmabhāṣata | sakhi kāda-mbari saṃpratipannameva sarvābhirasmābhirayamabhinavāgataścandrāpīḍa ārā-dhanīyaḥ | tadasmai tāvaddīyatām | ityuktā ca kiṃcidvivartitāvanami-tamukhī śanairavyaktamiva priyasakhi lajjehamanupajātaparicayā prāga-lbhyenānena gṛhāṇa tvamevāsmai prayacchetyuvāca sā tām | punaḥpunara-bhidhīyamānā ca tayā kathamapi grāmyeva cirāddānābhimukhaṃ manaścakre |mahāśvetāmukhādanākṛṣṭadṛṣṭireva vepamānāṅgayaṣṭirākulitalocanā sthūlaṃsthūlaṃ niśvasatī nijaśaraprahāramūrchitā manmathena snāpiteva svedajala-visaraiḥ svedajalavisaranimajjanabhayena ca hastāvalambanamiva yācamā-nā sādhvasaparavaśā patāmīti lagitumiva kṛtaprayatnā prasārayāmāsatāmbūlagarbha hastapallavam | candrāpīḍastu jayakuñjarakumbhasthalāsphā-lanasaṃkrāntasindūramiva svabhāvapāṭalaṃ dhanurguṇākarṣaṇakṛtakiṇaśyāmalaṃkacagrahākṛṣṭiruditārilakṣmīlocanaparāmarśalagnāñjanabindumiva visa-rpannakhakiraṇatayātirabhasena pradhāvitābhiriva vivardhitābhiriva prahasi-tābhirivāṅgulībhirupetaṃ sparśalobhācca tatkālakṛtasaṃniveśāḥ sarāgāḥpañcāpīndriyavṛttīraparā ivāṅgulīrudvahantaṃ prasāritavānpāṇim | tatra casā tatkālasulabhavilāsadarśanakutūhalibhiriva kutopyāgatya sarvarasai-radhiṣṭhitā tenānibaddhalakṣaśūnyaprasāritena candrāpīḍahastānveṣaṇāyevapuraḥpravartitanakhāṃśunivahena vepathucalitavalayāvalīvācālena saṃbhāṣaṇa-miva kurvatā hastena svedasalilapātapūrvakaṃ gṛhyatāmayaṃ manmathena dattodāsajana ityātmānamiva pratigrāhayantyadya≤ ≥prabhṛti bhavato haste vartataiti jīvitamiva sthāpayantī tāmbūlamadāt | ākarṣantī ca kara-kisalayaṃ bhujalatānusāreṇa sparśatṛṣṇāgatamanaṅgaśarabhinnamadhyaṃ hṛdaya-miva patitamapi ratnavalayaṃ nājñāsīt | gṛhītvā cāparaṃ tāmbūlaṃ ma-hāśvetāyai prāyacchat |</p>
      <pb n="193"/>
      <pb n="194"/>
      <p xml:id="p194_l10" n="194,10">atha sahasaiva tvaritagatistrivarṇarāgamindrāyudhamiva kuṇḍalīkṛtaṃkaṇṭhena vahatā vidrumāṅkurānukāricañcupuṭena marakatadyutipakṣatināmantharagatena śukenānubadhyamānā kumudakesarapiñjaratayā caraṇayugalasyacampakakalikākāratayā ca mukhasya kuvalayadalanīlatayā ca pakṣadyu-tīnāṃ kusumamayīvāgatya sārikā sakrodhamavādīt | bhartṛdārike kā-dambari kasmānna nivārayasyenamalīkasubhagābhimāninamatidurvinītaṃmāmanubadhnantaṃ vihaṅgāpasadam | yadi māmanena paribhūyamānāmupekṣasetatohaṃ niyatamātmānamutsṛjāmi | satyaṃ śapāmi te pādapaṅkajasparśena |ityevamabhihitā ca tayā kādambarī smitamakarot | aviditavṛ-ttāntā tu mahāśvetā kimiyaṃ vadatīti madalekhāṃ papraccha | sā cākatha-yat | eṣā bhartṛduhituḥ sakhī kādambaryāḥ kālindīti nāmnā sāri-kā | iyamasya ca parihāsanāmnaḥ śukasya bhartṛdārikayaiva pāṇigraha-ṇapūrvakaṃ jāyāpadaṃ grāhitā | adya cāyamanayā pratyuṣasi kādambaryā-stāmbūlakaraṅkavāhinīmimāṃ tamālikāmekākinīṃ kimapi pāṭhayandṛṣṭoyatastataḥ prabhṛti saṃjāterṣyā kopaparāṅmukhī nainamupasarpati nālapati naspṛśati na vilokayati sarvābhirasmābhiḥ prasādyamānāpi na prasīda-tīti | etadākarṇya sphuṭasphuritakapolodaraścandrāpīḍo mandaṃ mandaṃvihasyābravīt | astyeṣā kathā śrūyata evaitadrājakule karṇaparaṃparayāparijanopyevamāmantrayate bahirapi janāḥ kathayantyevaṃ digantareṣva-pyayamālāpo vartata evāsmābhirapyetadākarṇitameva yathā kila devyāḥkādambaryāstāmbūlavāhinīṃ tamālikāṃ kāmayamānaḥ parihāsanāmāśuko madanaparavaśo gatānyapi dināni na vettīti | tadayamāstāṃtāvadvāmācāraḥ parityaktanijakalatro nistraponayāsaha | devyāstu kā-dambaryāḥ kathametadyuktaṃ yanna nivārayatīmāṃ capalāṃ duṣṭadāsīm | athavādevyāpi kathitaiva niḥsnehatā prathamameva varākīmimāṃ kālindīmīdṛ-śāya durvinītāya vihaṃgāya prayacchantyā | kimidānīmiyaṃ karotu |yadetatsāpatnyakaraṇaṃ nārīṇāṃ pradhānaṃ kopakāraṇamagraṇīrvirāgahetuḥ paraṃparibhavasthānam | iyameva kevalamatidhīrā yadanayānena daurbhāgyagarimṇājātavairāgyayā viṣaṃ vā nāsvāditamanalo vā nāsāditonaśanaṃ vānāṅgīkṛtam | na hyevaṃvidhamaparamasti yoṣitāṃ laghimnaḥ kāraṇam | yadiceyamīdṛśepyaparādhenunīyamānānena pratyāsattimeṣyati tadā dhigimā-malamanayā dūrato varjanīyeyamabhibhavanirasyā | ka enāṃ punarālāpayi-ṣyati ko vāvalokayiṣyati ko vāsyā nāma grahīṣyati | ityevamabhi-hitavati tasminsarvāstāḥ saha kādambaryā krīḍālāpabhāvitā jahasura-ṅganāḥ | parihāsastu tasya narmabhāṣitamākarṇya jagāda | dhūrta rājaputranipuṇeyaṃ na tvayānyena vā lolāpi pratārayituṃ śakyate | eṣāpi budhyataevaitāvatīrvakroktīḥ | iyamapi jānātyeva parihāsajalpitāni | asyāapi rājakulasaṃparkacaturā matiḥ | viramyatām | abhūmireṣā bhujaṃga-bhaṅgibhāṣitānām | iyameva hi vetti mañjubhāṣiṇī kālaṃ ca kā-raṇaṃ ca pramāṇaṃ ca viṣayaṃ ca prastāvaṃ ca kopaprasādayoriti |</p>
      <pb n="195"/>
      <pb n="196"/>
      <p xml:id="p196_l4" n="196,4">atrāntare cāgatya kañcukī mahāśvetāmavocat | āyuṣmati devaści-traratho devī ca madirā tvāṃ draṣṭumāhvayate | ityevamabhihitā ca gantu-kāmā sakhi candrāpīḍaḥ kvāstāmiti kādambarīmapṛcchat | asau tunanu paryāptamevānekastrīhṛdayasahasrāvasthānamaneneti manasā vihasyaprakāśamavadat | sakhi mahāśvete kiṃ tvamevamabhidadhāsi | darśanādārabhyaśarīrasyāpyayameva prabhuḥ kimuta bhavanasya vibhavasya parijanasya vā |yatrāsmai rocate priyasakhīhṛdayāya vā tatrāyamāstāmiti | tacchrutvāmahāśvetā tadatraiva tvatprāsādasamīpavartini pramadavane krīḍāparvatakamaṇi-veśmanyāstāmityabhidhāya gandharvarājaṃ draṣṭuṃ yayau | candrāpīḍo-pi tayaiva saha nirgatya vinodārtha vīṇāvādinībhiśca veṇuvādyanipuṇābhiścagītakalākuśalābhiśca durodarakrīḍārāgiṇībhiścāṣṭāpadaparicayacaturā-bhiśca citrakarmakṛtaśramābhiśca subhāṣitapāṭhikābhiśca kādambarīsamādi-ṣṭapratīhārīpreṣitābhiḥ kanyābhiranugamyamānaḥ pūrvadṛṣṭena keyūrakeṇopa-diśyamānamārgaḥ krīḍāparvatamaṇimandiramagāt | gate ca tasmingandha-rvarājaputrī visasarja sakalaṃ sakhījanaṃ parijanaṃ ca parimitaparicāri-kābhiranugamyamānā prāsādamāruroha | tatra ca śayanīye nipatya dūra-sthitābhirvinayanibhṛtābhiḥ paricārikābhirvinodyamānā kutopi pratyā-gatacetanā caikākinī tasminkāle capale kimidamārabdhamiti nigṛhī-teva lajjayā gandharvarājaputri kathametadyuktamityupālabdheva vinayenāya-masāvavyutpanno bālabhāvaḥ kva gata ityupahasiteva mugdhatayā svairiṇimā kuru yatheṣṭamekākinyavinayamityāmantriteva kumārabhāvena bhīrunāyaṃ kulakanyakānāṃ krama iti garhiteva mahattvena durvinīte rakṣāvi-nayamiti tarjitevācāreṇa mūḍhe madanena laghutāṃ nītāsītyanuśāsitevābhi-jātyena kutastaveyaṃ taralahṛdayateti dhikkṛteva dhairyeṇa svacchandacāriṇya-pramāṇīkṛtāhaṃ tvayeti ninditeva kulasthityā atigurvāṃ lajjāmuvāha |</p>
      <pb n="197"/>
      <p xml:id="p197_l6" n="197,6">samacintayaccaivam | agaṇitasarvaśaṅkayā taralahṛdayatāṃ darśayantyādyamayā kiṃ kṛtamidaṃ mohāndhayā hatāśayā | tathā hi | adṛṣṭapūrvo-yamiti sāhasikayā mayā na śaṅkitam | laghuhṛdayāṃ māṃ lokaḥ kala-yiṣyatīti nirhrīkayā nākalitam | kāsya cittavṛttiriti mūḍhayā naparīkṣitam | darśanānukūlāhamasya neti vā taralayā na kṛto vicāra-kramaḥ | pratyākhyānavailakṣyānna bhītam | gurujanānna trastam | lokāpa-vādānnodvignam | tathā ca | mahāśvetā duḥkhiteti nirdākṣiṇyayā nāpe-kṣitam | āsannavartisakhījanopyupalakṣayatīti mandayā na lakṣitam |pārśvasthitaḥ parijanaḥ paśyatīti naṣṭacetanayā na dṛṣṭam | sthūlabu-ddhayopi tādṛśīṃ vinayacyutiṃ vibhāvayeyuḥ kimutānubhūtamadanavṛttāntāmahāśvetā sakalakalākuśalāḥ sakhyo vā rājakulasaṃcāracaturo vānityamiṅgitajñaḥ parijanaḥ | īdṛśeṣvatinipuṇataradṛṣṭayontaḥpuradāsyaḥ |sarvathā hatāsmi mandapuṇyā | maraṇaṃ medya śreyo na lajjākaraṃ jīvi-tam | śrutvaitaṃ vṛttāntaṃ kiṃ vakṣyatyambā tāto vā gandharvaloko vā |kiṃ karomi | kotra pratīkāraḥ | kenopāyena skhalitamidaṃ pracchādayā-mi | kasya vā cāpalamidameteṣāṃ durvinītānāmindriyāṇāṃ kathayāmi |kva vānena dagdhahṛdayena gṛhītā gacchāmi | tathā mahāśvetāvyatikareṇapratijñā kṛtā | tathā priyasakhīnāṃ puro mantritam | tathā ca keyūrakasyahaste saṃdiṣṭam | na khalu jānāmi mandabhāginī śaṭhavidhinā votsannama-nmathena vā pūrvakṛtāpuṇyasaṃcayena vā mṛtyuhatakena vānyena vā kenāpya-yamānīto mama vipralambhakaścandrāpīḍaḥ | kopi vā na kadācidṛṣṭonānubhūto na ca śruto na cintito notprekṣito māṃ viḍambayitumupāgatoyasya darśanamātreṇaiva saṃyamya dattevendriyaiḥ śarapañjare nikṣipya sama-rpiteva manmathena dāsīkṛtyopanītevānurāgeṇa gṛhītaguṇapaṇena vikrītevahṛdayenopakaraṇībhūtāsmi | na me kārya tena capalena | iti kṣaṇa-miva saṃkalpamakarot | kṛtasaṃkalpā cāntargatena mithyāvinīte yadimayā na kṛtyameṣa gacchāmīti hṛdayotkampacalitena parihasitevacandrāpīḍena tatparityāgasaṃkalpasamakālaprasthitena kaṇṭhalagnena pṛṣṭevajīvitenāviśeṣajñe punarapi prakṣālitalocanayā dṛśyatāmasau janaḥpratyākhyānayogyo na veti tatkālāgatenābhihiteva bāṣpeṇāpanayāmite sahāsubhirdhairyāvalepamiti nirbhartsiteva manobhuvā punarapi tathaivacandrāpīḍābhimukhahṛdayā babhūva | tadevamastamitapratisamādhānabalātpre-māveśenāsvatantrīkṛtā paravaśevotthāya jālavātāyanena tameva krīḍā-parvatamavalokayantyatiṣṭhat | tatrasthā ca sā tamānandajalavyavadhāno-dvigneva smṛtyā dadarśa na cakṣuṣā | aṅgulīgalitasvedaparāmarśabhītevacintayā lilekha na citratūlikayā | romāñcatirodhānaśaṅkitevahṛdayenāliliṅga na vakṣasā | tatsaṃgamakālātipātāsaheva mano gamāyaniyuktavatī na parijanam |</p>
      <pb n="198"/>
      <p xml:id="p198_l21" n="198,21">candrāpīḍopi praviśya svacchaṃ kādambarīhṛdayamiva dvitīyaṃ maṇi-gṛhaṃ śilātalāstīrṇāyāmubhayata uparyupariniveśitabahūpadhānāyāṃ ku-thāyāṃ nipatya keyūrakeṇotsaṅge gṛhītacaraṇayugalastābhiryathādiṣṭeṣu bhūmi-bhāgeṣūpaviṣṭābhiḥ kanyakābhiḥ parivṛto dolāyamānena cetasā cintāṃviveśa | kiṃ tāvadasyā gandharvarājaduhituḥ kādambaryāḥ sahabhuva etevilāsā evedṛśāḥ sakalalokahṛdayahāriṇaḥ | āhosvidanārādhitapra-sannena bhagavatā makaraketunā mayi niyuktāḥ | yena māṃ sāsreṇa sarā-geṇa kūṇitatribhāgeṇa hṛdayāntaḥpatatsmaraśarakusumarajorūṣiteneva cakṣuṣātiryagvilokayati | madvilokitā ca dhavalena smitālokena dukūlenevalajjayātmānamāvṛṇoti | mallajjāvivartamānavadanā ca pratibimbaprave-śalobheneva kapoladarpaṇamarpayati | madavakāśadāyino hṛdayasya prathamā-vinayalekhāmiva kararuheṇa śayanāṅke likhati | mattāmbūlavīṭikopa-nayanakhedavidhutena raktotpalabhramabhramadbhramaravṛndena karatalena khinnaṃ mukha-miva gṛhītatamālapallaveneva vījayati | punaścācintayat | prāyeṇamānuṣyakasulabhā laghutā mithyāsaṃkalpasahasrairevaṃ māṃ vipralabhate | lupta-viveko yauvanamado madayati madano vā | yatastimiropahateva yūnāṃdṛṣṭiralpamapi kāluṣyaṃ mahatpaśyati | snehalavopi vāriṇeva yauvanama-dena dūraṃ vistāryate | svayamutpāditānekacintāśatākulā kavimatirivataralatā na kiṃcinnotprekṣate | nipuṇamanmathagṛhītā citravartikeva taru-ṇacittavṛttirna kiṃcinnālikhati | saṃjātarūpābhimānā kulaṭevātmasaṃ-bhāvanā na kvacinnātmānamarpayati | svapna ivānanubhūtamapi manorathodarśayati | indrajālapicchikevāsaṃbhāvyamapi pratyāśā puraḥ sthāpayati |bhūyaśca cintitavān | kimanena vṛthaiva manasā kheditena | yadi satya-meveyaṃ dhavalekṣaṇā mayyevaṃjātacittavṛttistadā na cirātsa evaināmaprārthi-tānukūlo manmathaḥ prakaṭīkariṣyati | sa evāsya saṃśayasya chettā bha-viṣyati | ityavadhāryotthāyopaviśya ca tābhiḥ kanyakābhiḥ sahākṣairgeyaiścavipañcīvādyaiśca pāṇavikaiśca svarasaṃdehavivādaiśca subhāṣitagoṣṭhībhiścā-nyaiśca taistairālāpaiḥ sukumāraiḥ kalāvilāsaiḥ krīḍannāsāṃcakre | muhūrtaṃca sthitvā nirgamyopavanālokanakutūhalakṣiptacittaḥ krīḍāparvatakaśi-kharamāruroha |</p>
      <pb n="199"/>
      <pb n="200"/>
      <p xml:id="p200_l5" n="200,5">kādambarī tu taṃ dṛṣṭvā cirayatīti mahāśvetāyāḥ kila vartmā-valokayituṃ vimucya taṃ gavākṣamanaṅgakṣiptacittā saudhasyoparitanaṃtalaṃ kailāsaśikharamiva gauryāruroha | tatra ca viralaparijanāsakalaśaśimaṇḍalapāṇḍureṇātapatreṇa hemadaṇḍena nivāryamāṇātapā catu-bhirbālavyajanaiśca phenaśucibhiruddhūyamānairupavījyamānā śirasi kusu-magandhalubdhena bhramatā bhramarakulena divāpi nīlāvaguṇṭhaneneva candrā-pīḍābhisaraṇaveśābhyāsaṃ kurvatī muhuścāmaraśikhāṃ samāsajya muhuścha-ttradaṇḍamavalambya muhustamālikāskandhe karau vinyasya muhurmadalekhāṃsakhīṃ pariṣvajya muhuḥ parijanāntaritasakaladehā netratribhāgeṇāvalokyamuhurāvalitatrivalīvalayā parivṛttya muhuḥ pratīhārīvetralatāśikhare ka-polaṃ nidhāya muhurniścalakaravidhṛtāmadharapallave vīṭikāṃ viniveśya muhu-rudgīrṇotpalaprahārapalāyamānaparijanānusaraṇadattakatipayapadā vihasya taṃvilokayantī tena ca vilokyamānā mahāntamapi kālamatikrāntaṃ nā-jñāsīt | āruhya ca pratīhāryā niveditamahāśvetāpratyāgamanā tasmāda-vatatāra | snānādiṣu mandādarāpi mahāśvetānurodhena divasavyāpārama-karot | candrāpīḍopi tasmādavatīrya prathamavisarjitenaiva kādamba-rīparijanena nivartitasnānavidhirnirupahataśilārcitābhimatadaivataḥ krī-ḍāparvataka eva sarvamāhārādikamahaḥkarma cakre |</p>
      <p xml:id="p200_l23" n="200,23">krameṇa ca kṛtāhāraḥ krīḍāparvatakaprāgbhāgabhāji manohāriṇi hā-rītaharite hariṇīromanthaphenasīkarāsāre sīrāyudhahalabhayaniścalakā-lindījalatviṣi taruṇīcaraṇālaktakaśoṇaśociṣi kusumarajaḥsi-katilatale latāmaṇḍapopagūḍhe śikhaṇḍitāṇḍavasaṃgītagṛhe marakataśi-lātale samupaviṣṭho dṛṣṭavānsahasaivātibahaladhāmnā dhavalenālokena jalenevanirvāpyamānaṃ divasaṃ mṛṇālavalayeneva pīyamānamātapaṃ kṣīrodeneva plā-vyamānāṃ mahīṃ candanarasavarṣeṇeva sicyamānāndigantānsudhayeva vili-pyamānamambaratalam | āsīccāsya manasi | kimu khalu bhagavānauṣa-dhipatirakāṇḍa eva śītāṃśurudito bhavet | uta yantravikṣepaviśīrya-māṇapāṇḍuradhārāsahasrāṇi dhārāgṛhāṇi muktāni | āhosvidani-lavikīryamāṇasīkaradhavalitabhuvanāmbarasindhurdharātalamavatīrṇā |</p>
      <pb n="201"/>
      <p xml:id="p201_l11" n="201,11">kutūhalāccālokānusāraprahitacakṣuradrākṣīdanalpakanyakākadambapari-vṛtāṃ dhriyamāṇadhavalātapatrāmuddhūyamānacāmaradvayāṃ kādambarīpratīhāryāvāmapāṇinā vetralatāgarbheṇārdravastraśakalāvacchannamukhaṃ candanānulepana-sanāthaṃ nālikerasamudgakamudvahantyā dakṣiṇakareṇa dattahastāvalambāṃkeyūrakeṇa ca niśvāsahārye nirmokaśucinī dhaute kalpalatādukūle dadhatānivedyamānamārgāṃ mālatīkusumadāmādhiṣṭhitakaratalayā ca tamāli-kayānugamyamānāmāgacchantīṃ madalekhāṃ tasyāśca samīpe taralikāṃtayā ca sitāṃśukopacchade paṭalake gṛhītaṃ dhavalatākāraṇamiva kṣīro-dasya sahabhuvamiva candramaso mṛṇāladaṇḍamiva nārāyaṇanābhipuṇḍa-rīkasya mandarakṣobhavikṣiptamivāmṛtaphenapiṇḍanikaraṃ vāsukinirmoka-miva manthanaśramojjhitaṃ hāsamiva śriyaḥ kulagṛhaviyogagalitaṃ manda-ramathanavikhaṇḍitāśeṣaśaśikalākhaṇḍasaṃcayamiva saṃhataṃ pratimātārā-gaṇamiva jalanidhijalāduddhṛtaṃ diggajakarasīkarāsāramiva puñjībhūtaṃnakṣatramālābharaṇamiva madanadvipasya śaranmeghaśakalairiva kalpitaṃ kāda-mbarīrūpavaśīkṛtamunijanahṛdayairiva nirmitaṃ gurumiva sarvaratnānāṃ yaśo-rāśimivaikatra ghaṭitaṃ sarvasāgarāṇāṃ pratipakṣamiva candramaso jīvitamivajyotsnāyā lakṣmīhṛdayamiva nalinīdalagalajjalabinduvilāsataralamu-tkaṇṭhitamiva mṛṇālavalayadhavalakaraṃ śaracchaśinamiva ghanamuktāṃśuni-vahadhavalitadiṅmukhaṃ mandākinīpravāhamiva surayuvatikucaparimalavāhinaṃprabhāvarṣiṇamatitāraṃ hāram | dṛṣṭvā cāyamasya candrāpīḍaścandrātapadyu-timuṣo dhavalimnaḥ kāraṇamiti manasā niścitya dūrādeva pratyutthānā-dinā samucitenopacārakrameṇa madalekhāmāpatantīṃ pratijagrāha | sā tutasminneva marakatagrāvaṇi muhūrtamupaviśya svayamutthāya tena candanā-ṅgarāgeṇānulipya te ca dve dukūle paridhāpya taiśca mālatīkusumadāma-bhirāracitaśekharaṃ kṛtvā taṃ hāramādāya candrāpīḍamuvāca | kumārataveyamapahastitāhaṃkārakāntā peśalatā prītiparavaśaṃ janaṃ kimiva nakārayati | praśraya eva te dadātyavakāśamevaṃvidhānām | anayācākṛtyā kasyāsi na jīvitasvāmī | anena cākāraṇāviṣkṛtavātsa-lyena caritena kasya na bandhutvamadhyāropayasi | eṣā ca te prakṛtima-dhurā vyavahṛtiḥ kasya na vayasyatāmutpādayati | kaṃ vā na samāśvāsa-yantyamī svabhāvasukumāravṛttayo bhavadguṇāḥ | tvanmūrtirevātropālambha-marhati yā prathamadarśana eva viśrambhamupajanayati | itarathā hi tva-dvidhe sakalabhuvanaprathitamahimni prayujyamānaṃ sarvamevānucitamivā-bhāti | tathā hi | saṃbhāṣaṇamapyadhaḥkaraṇamivāpatati | ādaropiprabhutābhimānamivānumāpayati | stutirapyātmotsekamiva sūcayati |upacāropi capalatāmiva prakāśayati | prītirapyanātmajñatāmiva jñā-payati | vijñāpanāpi prāgalbhyamiva jñāyate | sevāpi cāpalamivadṛśyate | dānamapi paribhava iva bhavati | api ca svayaṃgṛhītahṛda-yāya kiṃ dīyate | jīviteśvarāya kiṃ pratipādyate | prathamakṛtāgamana-mahopakārasya kā te pratyupakriyā | darśanadattajīvitaphalasya saphala-māgamanaṃ kena te kriyate | praṇayitāṃ cānena vyapadeśena darśayati kā-dambarī na vibhavam | apratipādyā hi parasvatā sajjanavibhavānām |āstāṃ tāvadvibhavaḥ | bhavādṛśasya dāsyamapyaṅgīkurvāṇā nākāryakā-riṇīti niyujyate | dattvātmānamapi vañcitā na bhavati | jīvitama-pyarpayitvā na paścāttapyate | praṇayijanapratyākhyānaparāṅmukhī ca dākṣi-ṇyaparavatī mahattā satām | na ca tādṛśī bhavati yācamānānāṃyādṛśī dadatāṃ lajjā | yattu satyamamunā vyatikareṇa kṛtāparādha-miva tvayyātmānamavagacchati kādambarī | tadayamamṛtamathanasamudbhūtānāṃsarvaratnānāmekaḥ śeṣa iti śeṣanāmā hāromunaiva hetunā bahumato bha-gavatāmbhasāṃ patyā gṛhamupagatāya pracetase dattaḥ pāśabhṛtāpi gandharva-rājāya gandharvarājenāpi kādambaryai tayāpi tvadvapurasyānurūpamābharaṇa-syeti vibhāvayantyā nabhasthalamevocitaṃ sudhāsūterdhāma na dharetyavadhā-ryānupreṣitaḥ | yadyapi nijaguṇagaṇābharaṇabhūṣitāṅgayaṣṭayo bhavādṛśāḥkleśahetumitarajanabahumatamābharaṇabhāramaṅgeṣu nāropayanti tathāpi kāda-mbarīprītiratra kāraṇam | kiṃ na kṛtamurasi śilāśakalaṃ kaustubhā-bhidhānaṃ lakṣmyāḥ sahajamiti bahumānamāviṣkurvatā bhagavatā śārṅgapā-ṇinā | na ca nārāyaṇotrabhavantamatiricyate | nāpi kaustubhamaṇi-raṇunāpi guṇalavena śeṣamatiśete | na cāpi kādambarīmākārānukṛ-tikalayāpyalpīyasyā lakṣmīranugantumalam | atorhatīyamimaṃ bahu-mānaṃ tvattaḥ | na cābhūmireṣā prītiprasarasya | niyataṃ ca bhavatā bhagnapraṇa-yā mahāśvetāmupālambhasahasraiḥ khedayitvā svātmānamutsrakṣyati | ataeva mahāśvetā taralikāmapīmaṃ hāramādāya tvatsakāśaṃ preṣitavatī | ta-yāpi kumārasya saṃdiṣṭameva | na khalu mahābhāgena manasāpi kāryaḥkādambaryāḥ prathamapraṇayaprasarabhaṅgaḥ | ityuktvā tārācakramiva cāmīka-rācalasya taṭe taṃ tasya vakṣaḥsthale babandha |</p>
      <pb n="202"/>
      <pb n="203"/>
      <pb n="204"/>
      <p xml:id="p204_l7" n="204,7">candrāpīḍastu vismayamānaḥ pratyavādīt | madalekhe kimucyate |nipuṇāsi | jānāsi grāhayitum | uttarāvakāśamapaharantyā kṛtaṃvacasi kauśalam | ayi mugdhe ke vayamātmanaḥ | ke vāvayaṃ grahaṇasyāgrahaṇasya vā | gatā khalviyamastaṃ kathā | saujanya-śālinībhirbhavatībhirupakaraṇīkṛtoyaṃ jano yatheṣṭamiṣṭeṣvaniṣṭeṣu vāvyāpāreṣu viniyujyatām | atidakṣiṇāyāḥ khalu devyāḥ kādambaryānirdākṣiṇyā guṇā na kaṃcinna dāsīkurvanti | ityuktvā ca kāda-mbarīsaṃbaddhābhireva kathābhiḥ suciraṃ sthitvā visarjayāṃbabhūva madale-khām | anatidūraṃ gatāyāṃ ca tasyāṃ krīḍāparvatakagatamudayagi-rigatamiva candramasaṃ candanadukūlahāradhavalaṃ candrāpīḍaṃ draṣṭumutsāri-tavetracchattracāmaracihnā niṣiddhāśeṣaparijanānugamanā tamālikādvitīyācitrarathasutā punarapi tadeva saudhaśikharamāruroha | tatrasthā capunastathaiva vividhavilāsataraṃgitairvikārivilokitairjahārāsya manaḥ |tathā hi muhurnitambabimbanyastavāmahastapallavā prāvṛtāṃśukānusārapra-sāritadakṣiṇakarā niścalatārakā likhiteva muhurjṛmbhikārambhada-ttottānakaratalatayā tadgotraskhalanabhiyā niruddhavadaneva muhuraṃśuka-pallavatāḍitaniśvāsāmodalubdhamadhukaramukharatayā prastutāhvāneva mu-huranilagalitāṃśukasaṃbhramadviguṇīkṛtabhujayugalaprāvṛtapayodharatayā dattā-liṅganasaṃjñeva muhuḥ keśapāśākṛṣṭakusumapūritāñjalisamāghrāṇalīlayākṛtanamaskāreva muhurubhayatarjanībhramitamuktāprālambatayā niveditahṛdayo-tkalikodgameva muhurupahārakusumaskhalanavidhutakaratalatayā kathitakusu-māyudhaśaraprahāravedaneva muhurgalitarasanānigaḍaniyamitacaraṇatayā saṃya-myārpiteva manmathena muhuścalitoruvidhṛtaśithiladukūlā kṣititaladolā-yamānāṃśukaikadeśācchāditakucā cakitaparivartanatruṭyattrivalīlatāṃsa-srastacikurakalāpasaṃkalanākulakarakamalā kaṭākṣakṣepadhavalīkṛtakarṇo-tpalaṃ vilakṣyamāṇasmitasudhādhūlidhūsaritakapolaṃ sācīkṛtya vadanamane-karasabhaṅgibhaṅguraṃ vilokayantī tāvadavatasthe yāvadupasaṃhṛtālokolohito divaso babhūva |</p>
      <pb n="205"/>
      <p xml:id="p205_l12" n="205,12">atha hṛdayasthitakamalinīrāgeṇeva rajyamāne rājīvajīviteśvaresakalalokacakravālacakravartini bhagavati pūṣṇi krameṇa ca dinapa-rilambanaroṣaraktābhiḥ kāminīdṛṣṭibhiriva saṃkramitaśoṇimni vyomnisaṃhṛtaśociṣi jāte jaraṭhahārītaharitavājini ravivirahamīli-tasarojasaṃhatiṣu haritāyamāneṣu kamalavaneṣu śvetāyamāneṣu kumudakha-ṇḍeṣu lohitāyamāneṣu diṅmukheṣu nīlāyamāne śarvarīmukhe śanaiḥ śanaiścapunardinaśrīsamāgamāśābhirivānurāgiṇībhiḥ sahaiva dīdhitibhiradarśana-tāmupagate bhagavati gabhastimālini tatkālavijṛmbhitena kādamba-rīhṛdayarāgarasasāgareṇevāpūrite saṃdhyārāgeṇa jīvaloke kusumāyu-dhānaladahyamānacakravākahṛdayasahasradhūma iva janitamāninīnayanavāriṇivistīryamāṇe taruṇatamālatviṣi timire dikkarikarākīrṇasīkarā-sāra iva śvetāyamānatārāgaṇe gagane jātāyāṃ cādarśanakṣamāyāṃ velā-yāṃ saudhaśikharādavatatāra kādambarī | krīḍāparvatakanitambācca candrā-pīḍaḥ | tatocirādiva gṛhītapādaḥ prasādyamāna iva kumudinībhiḥ ka-luṣamukhīḥ kupitā iva prasādayannāśāḥ prabodhāśaṅkayeva pariharansuptāḥkamalinīrlāñchanacchalena niśāmiva hṛdayena samudvahanrohiṇīcaraṇatā-ḍanalagnamalaktakarasamivodayarāgaṃ dadhānastimiranīlāmbarāṃ divamabhi-sārikāmivopasarpannativallabhatayā vikiranniva saubhāgyamudagādbhaga-vānīkṣaṇotsavaḥ sudhāsūtiḥ | ucchrite ca kusumāyudhādhirājyaikātapatrekumudinīvadhūvare vibhāvarīvilāsadantapattre śvetabhānau dhavalitadiśidantādivotkīrṇe bhuvane candrāpīḍaścandrātapanirantaratayaiva kumuda-mayyā iva gṛhakumudinyāḥ kalloladhautasudhādhavalasopāne tanutaraṃgatāla-vṛntavātavāhini suptahaṃsamithune virahavācālacakravākayugale tīre ku-mudadalāvalībhiḥ paryantalikhitapattralatādanturamavadātasindhuvāradāmopa-hāraṃ haricandanarasaiḥ prakṣālitaṃ kādambarīparijanopadiṣṭaṃ muktāśilā-paṭṭaṃ candraśītalamadhiśiśye | tatrasthasya cāsyāgatyākathayatkeyūrakodevī kādambarī devaṃ draṣṭumāgateti |</p>
      <pb n="206"/>
      <p xml:id="p206_l16" n="206,16">atha candrāpīḍaḥ sasaṃbhramamutthāyāgacchantīmalpasakhījanaparivṛ-tāmapanītāśeṣarājacihnāmitarāmivaikāvalīmātrābharaṇāmacchācchena ca-ndanarasena dhavalīkṛtatanulatāmekakarṇāvasaktadantapattrāmindukalāka-likākomalaṃ karṇapūrīkṛtaṃ kumudadalaṃ dadhānāṃ jyotsnāśucinī ka-lpadrumadukūle bibhratīṃ tatkālaramaṇīyena veṣe≤na≥«ṇa» sākṣādiva candroda-yadevatāṃ madalekhayā dattahastāvalambāṃ kādambarīmapaśyat | āga-tya ca prītipeśalatāṃ darśayantī prākṛteva parijanocite bhūtalesamupāviśat | candrāpīḍopi kumārādhyāsyatāṃ śilātalamevetyasa-kṛdanubadhyamānopi madalekhayā bhūmimevābhajata | sarvāsu cāsīnāsumuhūrtamiva sthitvā vaktumupacakrame candrāpīḍaḥ | devi dṛṣṭipātamātra-prīte dāsajane saṃbhāṣaṇādikasyāpi prasādasya nāstyavakāśaḥ | kimu-taitāvatonugrahasya | na khalu cintayannapi nipuṇaṃ tamātmano guṇalavamava-lokayāmi yasyāyamanurūponugrahātirekaḥ | atisaralatā taveyamapagatā-bhimānamadhurā ca sujanatā yadabhinavasevakajanepyevamanurudhyate | prāyeṇamāmupacārahāryamadakṣiṇaṃ devī manyate | dhanyaḥ khalu parijanaste yasyo-pari niyantraṇā syāt | ājñāsaṃvibhāgakaraṇocite bhṛtyajane ka ivā-daraḥ | paropakāropakaraṇaṃ śarīram | tṛṇalavalaghu ca jīvitam | apatrapetvatpratipattibhirupāyanīkartumevamāgatāyāste | vayamete śarīramidame-tajjīvitametānīndriyāṇi | eteṣāmanyataradāropaya parigraheṇa garīya-stvamiti | athaivaṃvādinosya vacanamākṣipya madalekhā sasmitamavādīt |kumāra bhavatvatiyantraṇayā | khidyate khalu sakhī kādambarī | kimarthaṃcaivamucyate | sarvamidamantareṇāpi vacanamanayā parigṛhītaṃ kiṃ punaramu-nopacāraphalgunā vacasā saṃdehadolāmāropyata iti | sthitvā cakaṃcitkālaṃ kṛtaprastāvā kathaṃ rājā tārāpīḍaḥ kathaṃ devī vilāsa-vatī kathamāryaḥ śukanāsaḥ kīdṛśī cojjayinī kiyatyadhvani sā cakīdṛgbhārataṃ varṣa ramaṇīyo vā martyaloka ityaśeṣaṃ papraccha | evaṃvi-dhābhiśca kathābhiḥ suciraṃ sthitvotthāya kādambarī keyūrakaṃ ca-ndrāpīḍasamīpaśāyinaṃ samādiśya parijanaṃ ca śayanasaudhaśikharamā-ruroha | tatra ca sitadukūlavitānatalāstīrṇa śayanīyamalaṃcakāra |candrāpīḍopi tasminneva śilātale nirabhimānatāmabhirūpatāmatigambhī-ratāṃ ca kādambaryā niṣkāraṇavatsalatāṃ ca mahāśvetāyāḥ sujanatāṃ camadalekhāyā mahānubhāvatāṃ ca parijanasyātisamṛddhiṃ ca gandharvarājalo-kasya ramyatāṃ ca kiṃpuruṣadeśasya manasā bhāvayankeyūrakeṇa saṃvāhya-mānacaraṇaḥ kṣaṇādiva kṣaṇadāṃ kṣapitavān |</p>
      <pb n="207"/>
      <pb n="208"/>
      <p xml:id="p208_l4" n="208,4">atha krameṇa kādambarīdarśanaprajāgarakhinnaḥ svaptumiva tālatamāla-tālīkadalīkandalinīṃ praviralakallolānilaśītalāṃ velāvanarājimava-tatāra tārāpatiḥ | abhyarṇavirahavidhurasya ca kāminījanasya niśva-sitairivoṣṇairmlānimanīyata candrikā | candrāpīḍavilokanārūḍhamada-neva kumudadalodaranītaniśā paṅkajeṣu nipapāta lakṣmīḥ | kṣaṇadāpagameca smṛtvā kāminīkarṇotpalaprahārāṇāmutkaṇṭhiteṣviva kṣāmatāṃ vrajatsupāṇḍutanuṣu vāsagṛhapradīpeṣvanavarataśarakṣepakhinnānaṅganiśvāsavibhrameṣuvahatsu latākusumaparimaleṣu prabhātamātariśvasu mandaragirilatāgṛ-hagahanāni ca bhiyeva bhajantīṣvaruṇodayopaplavinīṣu tārakāsu kra-meṇa ca samudgate cakravākahṛdayanivāsalagnānurāgamivālohitaṃ maṇḍa-lamudvahati savitari śilātalādutthāya candrāpīḍaḥ prakṣālitamukhaka-malaḥ kṛtasaṃdhyānamaskṛtirgṛhītatāmbūlaḥ keyūraka vilokaya devīkādambarī prabuddhā na vā kva vā tiṣṭhatītyavocat | gatapratinivṛttenaca tena deva mandaraprāsādasyādhastādaṅganasaudhavedikāyāṃ mahāśvetayā sa-hāvatiṣṭhata ityāvedite gandharvarājatanayāmālokayitumājagāma | dadarśaca dhavalabhasmalalāṭikābhirakṣamālikāparivartanapracalakaratalābhiḥ pā-śupatavratadhāriṇībhirdhāturāgāruṇāmbarābhiśca parivrājikābhiḥ pari-ṇatatālaphalavalkalalohitavastrābhiśca raktapaṭavratavāhinībhiḥ sitava-sananibiḍanibaddhastanaparikarābhiśca śvetapaṭavyañjanābhirjaṭājinamauñjī-valkalāṣāḍhadhāriṇībhirvarṇicihnābhistāpasībhiḥ sākṣādiva mantradeva-tābhiḥ paṭhantībhirbhagavatastryambakasyāmbikāyāḥ kārtikeyasya viṣṭara-śravaso jinasyāryavilokiteśvarasyārhato viriñcasya puṇyāḥ stutīru-pāsyamānāmantaḥpurābhyarhitāśca sādaraṃ namaskārairābhāṣaṇairabhyutthānairā-sannavetrāsanadānaiśca darśanāgatagandharvarājabāndhavavṛddhāḥ saṃmānayantīṃmahāśvetāṃ pṛṣṭhataśca samupaviṣṭena kiṃnaramithunena madhukaramadhurābhyāṃ vaṃ-śābhyāṃ datte tāne kalagirā gāyantyā nāradaduhitrā paṭhyamāne ca sa-rvamaṅgalamahīyasi mahābhārate dattāvadhānāṃ puro dhṛte maṇidarpaṇe tāmbū-larāgabaddhakṛṣṇikāndhakāritābhyantaraṃ daśanajyotsnāsiktamunmṛṣṭamadhū-cchiṣṭapaṭṭapāṭalamadharaṃ vilokayantīṃ śaivalatṛṣṇayā karṇapūraśirīṣapreṣi-tottānavilocanena baddhamaṇḍalaṃ bhramatā bhavanakalahaṃsena prabhātaśaśinevakriyamāṇagamanapraṇāmapradakṣiṇāṃ kādambarīṃ samupasṛtya kṛtanamaskāra-stasyāmeva sudhāvedikāyāṃ vinyastamāsanaṃ bheje | sthitvā ca kaṃci-tkālaṃ mahāśvetāyā vadanaṃ vilokya sphuritakapolodaraṃ mandasmitama-karot | asau tu tāvataiva viditābhiprāyā kādambarīmabravīt | sakhibhavatyā guṇaiścandrāpīḍaścandrakānta iva candramayūkhairārdrīkṛto na śakno-ti vaktum | jigamiṣati khalu kumāraḥ | pṛṣṭhato duḥkhamaviditavṛttā-ntaṃ rājacakramāste | api ca yuvayordūrasthitayorapi sthiteyamidānīṃkamalinīkamalabāndhavayoriva kumudinīkumudanāthayoriva prītirā prala-yāt | atobhyanujānātu bhavatīti |</p>
      <pb n="209"/>
      <p xml:id="p209_l20" n="209,20">atha kādambarī sakhi svādhīnoyaṃ saparijano janaḥ kumārasyasva ivāntarātmā ka ivātrānurodha ityabhidhāya gandharvakumārānāhūyaprāpayata kumāraṃ svāṃ bhūmimityādideśa | candrāpīḍopyutthāya praṇamyaprathamaṃ mahāśvetāṃ tataḥ kādambarīṃ tasyāśca premasnigdhena cakṣuṣā manasāca gṛhyamāṇo devi kiṃ bravīmi bahubhāṣiṇo na śraddadhāti lokaḥsmartavyosmi parijanakathāsvityabhidhāya kanyakāntaḥpurānnirjagāma |kādambarīvarjamaśeṣakanyakājano guṇagauravākṛṣṭaḥ paravaśa iva taṃ vra-jantamā bahistoraṇādanuvavrāja | nivṛtte ca kanyakājane keyūrakeṇo-panītaṃ vājinamāruhya gandharvakumārakaistairanugamyamāno hemakūṭātpravṛttogantum | gacchataścāsya citrarathatanayā na kevalamantarbahirapi saiva sa-rvāśānibandhanamāsīt | tathā hi | tanmayena mānasenāsahyavirahaduḥkhā-nuśayalagnāmiva pṛṣṭhataḥ kṛtamārgagamananirodhāmiva purastādviyogākula-hṛdayotkalikāveśotkṣiptāmiva nabhasi samyagālokayituṃ vadanaṃ vira-hāturamānasāmivāvasthitāmuraḥsthale tāmeva dadarśa | krameṇa ca prāpyamahāśvetāśramamacchodasarastīre saṃniviṣṭamindrāyudhakhurapuṭānusāreṇaivāga-tamātmaskandhāvāramapaśyat | nivartitāśeṣagandharvakumāraśca sānandenasakutūhalena savismayena ca skandhāvāravartinā janena praṇamyamānaḥ sva-bhavanaṃ viveśa | saṃmānitāśeṣarājalokaśca vaiśampāyanena pattralekhayā casahaivaṃ mahāśvetaivaṃ kādambaryevaṃ madalekhaivaṃ tamālikaivaṃ keyūraka ityana-yaiva kathayā prāyo divasamanaiṣīt | kādambarīrūpadarśanavidviṣṭeva nāsyapureva prītimakarodrājalakṣmīḥ | tāmeva ca dhavalekṣaṇāmābaddharaṇaraṇakenacetasā cintayato jāgrata eva sā jagāma rātriḥ | aparedyuśca samutthitebhagavati ravāvāsthānamaṇḍapagatastadgatenaiva manasā sahasaiva pratīhāreṇasaha praviśantaṃ keyūrakaṃ dadarśa | dūrādeva ca kṣititalasparśinā maulinākṛtapādapatanamehyehītyuktvā prathamamapāṅgavisarpiṇā cakṣuṣā tato hṛdayenatato romodgamena paścādbhujābhyāṃ pradhāvitaḥ prathitaṃ tamāliliṅga gāḍham |upāveśayaccainamātmanaḥ samīpa eva | papraccha ca smitasudhādhavalīkṛ-tākṣaraṃ kṣaratprītidravamayamiva vacanamādṛtaḥ | keyūraka kathaya kuśa-linī devī sasakhījanā saparijanā kādambarī bhagavatī mahāśvetāceti | asau tu tena rājasūnoḥ prītiprakarṣajanmanā smitenaiva snapitaivānulipta iva sadya evāpagatādhvakhedaḥ praṇamyādṛtataramavocat | adyakuśalinī yāmevaṃ devaḥ pṛcchati | ityabhidhāyāpanīyārdravastrakarpaṭāva-guṇṭhitaṃ bisasūtrasaṃyatamukhamārdracandanapaṅkanyastabālamṛṇālavalayamudraṃ na-linīpattrapuṭamadarśayat | udghāṭya ca tatra kādambarīprahitānyabhijñānā-nyadarśayat | tadyathā marakataharinti vyapanītatvañci cārumañjarībhāñjikṣīrīṇi pūgīphalāni śukakāminīkapolapāṇḍūni tāmbūlīdalāni hara-candrakhaṇḍasthūlaśakalaṃ ca karpūramatibahalamṛgamadāmodamanoharaṃ ca mala-yajavilepanam | abravīcca | cūḍāmaṇicumbinā komalāṅgulivivaravi-nirgatalohitāṃśujālenāñjalinā devamarcayati devī kādambarī mahāśvetāca sakaṇṭhagraheṇa kuśalavacasā paryastaśikhaṇḍamāṇikyajyotsnāsnapi-talalāṭena ca namaskāreṇa madalekhā kṣititalaghaṭitasīmantamakarikā-koṭikoṇena sakalakanyālokaśca sacaraṇarajaḥsparśena ca pādapraṇāmenatamālikā | saṃdiṣṭaṃ ca tava mahāśvetayā | dhanyāḥ khalu te yeṣāṃ nagatosi cakṣuṣorviṣayam | tathā nāma samakṣaṃ bhavataste tuhinaśītalāśca-ndramayā iva guṇā virahe vivasvanmayā iva saṃvṛttāḥ | spṛhayantikhalu janāḥ kathamapi daivopapāditāyāmṛtotpattivāsarāyevātītadiva-sāya | tvayā viyuktaṃ vinivṛttamahotsavālasamiva vartate gandharvarāja-nagaram | jānāsi ca māṃ kṛtasakalaparityāgām | tathāpyakāraṇapakṣapā-tinaṃ bhavantaṃ draṣṭumicchatyanicchantyā api me balādiva hṛdayam | apica balavadasvasthaśarīrā kādambarī | smarati ca smerānanaṃ smarakalpaṃtvām | ataḥ punarāgamanagauraveṇārhasīmāṃ guṇavadabhimāninīṃ kartum |udārajanādaro hi bahumānamāropayati | avaśyaṃ soḍhavyā ceyamasma-dvidhajanaparicayakadarthanā kumāreṇa | bhavatsujanataiva janayatyanucitaṃsaṃdeśaprāgalbhyam | eṣa devasya śayanīye vismṛtaḥ śeṣo hāraḥ prahitaḥ |ityuttarīyapaṭāntasaṃyataṃ sūkṣmasūtravivaraniḥsṛtairaṃśusaṃtānaiḥ saṃsūcyamānaṃvimucya cāmaragrāhiṇyāḥ kare samarpitavān |</p>
      <pb n="210"/>
      <pb n="211"/>
      <pb n="212"/>
      <p xml:id="p212_l7" n="212,7">atha candrāpīḍo mahāśvetācaraṇārādhanatapaḥphalamidaṃ yadevaṃ parija-nepyanusmaraṇādikaṃ prasādabhāramatimahāntamāropayati devī kādambarī-tyuktvā tatsarvaṃ śirasi kṛtvā svayameva jagrāha | tena ca kādambaryāḥkapolalāvaṇyeneva galitena smitālokeneva rasatāmupanītena hṛdayenevadrutena guṇagaṇeneva nisyanditena sparśavatā hlādinā surabhiṇā ca vile-panena vilipya tameva kaṇṭhe hāramakarot | āgṛhītatāmbūlaścamuhūrtādivotthāya vāmabāhunā skandhadeśe samavalambya keyūrakamū-rdhvasthita eva kṛtayathākriyamāṇasaṃmānamuditaṃ pradhānarājalokaṃ visṛjyaśanaiḥ śanairgandhamādanaṃ kariṇaṃ draṣṭumayāsīt | tatra ca sthitvā kṣaṇa-miva tasmai svayameva nijanakhāṃśujālajaṭilaṃ samṛṇālamiva śaṣpakava-lamavakīrya vallabhaturaṃgamandurābhimukhaḥ pratasthe | gacchaṃścobhayataḥ kiṃ-citkiṃcidiva tiryagvalitavadanaḥ parijanaṃ vilokayāṃbabhūva | atha ci-ttajñaiḥ pratīhāraiḥ pratiṣiddhānugamane nikhile samutsārite parijane keyū-rakadvitīya eva mandurāṃ praviveśa | utsāraṇabhayasaṃbhrāntalocaneṣu praṇa-myāpasṛteṣu mandurāpāleṣvindrāyudhasya pṛṣṭhāvaguṇṭhanapaṭaṃ kiṃcidekapā-rśvagalitaṃ samīkurvannutsārayaṃśca kūṇitanetratribhāgasya dṛṣṭinirodhinīṃkuṅkumakapilāṃ kesarasaṭāṃ khuradhāraṇīvinyastacaraṇo līlāmandaṃ mandu-rādārudattadehabharaḥ sakutūhalamuvāca | keyūraka kathaya mannirgamādārabhyako vā vṛttānto gandharvarājakule kena vā vyāpāreṇa vāsaramatinīta-vatī gandharvarājaputrī kiṃ vākaronmahāśvetā kimabhāṣata vā madalekhāke vābhavannālāpāḥ parijanasya bhavato vā ko vyāpāra āsīt |āsīdvā kācidasmadāśrayiṇī kathā | keyūrakastu sarvamācacakṣe | devaśrūyatām | nirgate tvayi hṛdayasahasraprayāṇapaṭahakalakalamiva nūpuraca-krakvaṇitena kanyakāntaḥpure kurvati devī kādambarī saparijanā saudha-śikharamāruhya turagadhūlirekhādhūsaraṃ devasyaiva gamanamārgamālokitavatī |tirohitadarśane ca deve madalekhāskandhanikṣiptamukhī prītyā taṃ digantaṃdugdhodadhidhavalaiḥ plāvayantīva dṛṣṭipātaiḥ sitātapatrāpadeśena śaśi-neverṣyayā nivāryamāṇaravikarasparśā suciraṃ tatraiva sthitavatī |tasmācca kathamapi sakhedamavatīrya kṣaṇamivāsthānamaṇḍape sthitvo-tthāya skhalanabhiyeva nivedyamānopahārakusumā śabdāyamānairmadhuka-rairjaladhārādhavalanakhamayūkhonmukhānāmanugalaṃ galadbhirvalayaiḥ kaṇṭhaba-ndhānivopapādayantī kekāravodvignā bhavanaśikhaṇḍināṃ pade pade cakusumadhavalānkareṇa gṛhalatāpallavānmanasā ca devasya guṇagaṇāna-valambamānā tameva krīḍāparvatakamāgatavatī yatra sthitavāndevaḥ | ta-mupetya ca devenātra marakataśilāmakarikāpraṇālaprasravaṇasicyamānaha-ritalatāmaṇḍape śīkariṇi śilātale sthitamatra gandhodakaparimalalī-nālijālajaṭilaśilāpradeśe snātamatra kusumadhūlisikatile girinadi-kātaṭe bhagavānarcitaḥ śūlapāṇiratra hrepitaśaśadhararociṣi sphāṭi-kaśilātale bhuktamatra saṃkrāntacandanarasalāñchane muktāśailaśilāpaṭṭesuptamiti parijanena punaruktaṃ nivedyamānāni devasyaiva sthānacihnāni pa-śyantī kṣapitavatī divasam | divasāvasāne ca kathamapi mahāśvetāpra-yatnādanabhimatamapi tasminneva sphaṭikamaṇiveśmanyāhāramakarot | a-stamupagate ca bhagavati ravāvudite candramasi tatraiva kaṃcitkālaṃ sthitvācandrakāntamayīva candrodaye pratyārdrīkṛtatanuścandrabimbapraveśabhayeneva karaukapolayoḥ kṛtvā kimapi cintayantī mukulitekṣaṇā kṣaṇamātraṃ sthi-tvotthāya vimalanakhanipatitaśaśipratimābharagurūṇīva kṛcchrādutkṣipantīlīlāmantharagamanapaṭūni padāni śayyāgṛhamagāt | śayananikṣiptagātra-yaṣṭiśca tataḥ prabhṛti prabalayā śirovedanayā viceṣṭamānā dāruṇena cadāharūpiṇā jvareṇābhibhūyamānā kenāpyādhinā maṅgalapradīpaiḥ kumudāka-raiścakravākaiśca sārdhamanimīlitalocanā ≤dukhaḥ≥«duḥkha»duḥkhena kṣaṇadāmanaiṣīt |uṣasi ca māmāhūya devasya vārtāvyatikaropalambhāya sopālambhamā-diṣṭavatī |</p>
      <pb n="213"/>
      <pb n="214"/>
      <p xml:id="p214_l13" n="214,13">candrāpīḍastadākarṇya jigamiṣuraśvośva iti vadanbhavanānniryayau |āropitaparyāṇaṃ ca tvaritaturagaparicārakopanītamindrāyudhamāruhya pa-ścādāropya pattralekhāṃ skandhāvāre sthāpayitvā vaiśampāyanamaśeṣaṃparijanaṃ nivartya cānyaturagārūḍheṇaiva keyūrakeṇānugamyamāno hemakūṭaṃyayau | āsādya ca kādambarībhavanadvāramavatatāra | avatīrya ca dvārapā-lārpitaturaṃgaḥ kādambarīprathamadarśanakutūhalinyā ca pattralekhayā cānu-gamyamānaḥ praviśya kva devī kādambarī tiṣṭhatīti saṃmukhāgatamanyatamaṃvarṣadharamaprākṣīt | kṛtapraṇāmena ca tena deva mattamayūrasya krīḍāparva-takasyādhastātkamalavanadīrghikātīre viracitaṃ himagṛhamadhyāsta ityā-vedite keyūrakeṇopadiśyamānavartmā pramadavanamadhyena gatvā kiṃcidadhvānaṃmarakataharitānāṃ kadalīdalānāṃ prabhayā śaṣpīkṛtaravikiraṇaṃ haritāya-mānaṃ divasaṃ dadarśa | teṣāṃ ca madhye nirantaranalinīdalacchannaṃ himagṛ-hamapaśyat | tasmācca niṣpatantamārdrāṃśukacchalenācchodajaleneva saṃvītaṃbāhulatāvidhṛtairmṛṇālavalayairābharaṇakairiva dhavalitāvayavamāpāṇḍubhi-ścaikaśravaṇāśrayaistāḍaṅkīkṛtaiḥ ketakīgarbhadalairupahasitadantapattramālikhi-tacandanalalāṭikāni mukhāravindāni baddhasaubhāgyapaṭṭānīva dadhānaṃ kṛta-candanabinduviśeṣakāṃśca divāpi sparśalobhasthitendupratibimbāniva ka-polānudvahantamapahṛtāśeṣaśirīṣasaubhāgyābhiḥ śaivalamañjarībhiḥ kṛtaka-rṇapūraṃ karpūradhūlidhūsareṣu malayajarasalavaluliteṣu bakulāvalīvalayeṣustaneṣu nyastanalinīpattraprāvaraṇamanavaratacandanacarcāpraṇayanapāṇḍuraiḥ saṃ-tāparoṣamṛditacandrakarairiva karaiḥ kalpitamṛṇāladaṇḍāni bisatantuma-yāni cāmarāṇi bibhrāṇamunnālaiśca kamalaiḥ kumudaiḥ kuvalayaiḥ kadalīdalaiḥkamalinīpalāśaiḥ kusumastabakaiścātapatrīkṛtairnivāritātapaṃ jaladevatā-nāmiva samūhaṃ varuṇaśriyāmiva samāgamaṃ śaradāmiva samājaṃ sarasī-nāmiva goṣṭhībandhaṃ śiśiropacāranipuṇaṃ kādambaryāḥ śarīraparicārakaṃśarīraprāyaṃ parijanamadrākṣīt |</p>
      <pb n="215"/>
      <p xml:id="p215_l16" n="215,16">tena ca praṇamyamānaḥ pādanakhapatanabhayādiva tvaritāpasṛtena dī-yamānamārgaścandanapaṅkakṛtavedikānāṃ puṇḍarīkakalikāghaṭitaghaṇṭikānāṃvikasitasindhuvārakusumamañjarīcāmarāṇāṃ lambitasthūlamallikāmuku-lahārāṇāmābaddhalavaṅgapallavavandanamālikānāṃ dolāyamānakumudadāma-dhvajānāṃ mṛṇālavetrahastābhirgṛhītarucirakusumābharaṇābhirmadhulakṣmīprati-kṛtibhiriva dvārapālikābhiradhiṣṭhitānāṃ kadalītoraṇānāṃ talena praviśyasarvato nisṛṣṭadṛṣṭirdṛṣṭavānkvacidubhayataṭanikhātatamālapallavakṛtavanalekhāḥkumudadhūlivālukāpulinamālinīścandanarasena pravartyamānā gṛhanadikāḥkvacinniculamañjarīracitaraktacāmarāṇāṃ jalārdravitānakānāṃ taleṣusasindūrakuṭṭimeṣvāstīryamāṇāni raktapaṅkajaśayanāni kvacidelārase-na sicyamānāni sparśānumeyaramyabhittīni sphaṭikabhavanāni kvacicchi-rīṣapakṣmakṛtaśādvalānāṃ mṛṇāladhārāgṛhāṇāṃ śikharamāropyamāṇānāṃ dhā-rākadambadhūlidhūsarāṇāṃ yantramayūrakāṇāṃ kadambakāni kvacitsahakāra-rasasiktairjambūpallavairācchādyamānābhyantarāḥ parṇaśālāḥ kvacitkrīḍita-kṛtrimakarikalabhayūthakākulīkriyamāṇāḥ kāñcanakamalinikāḥ kvaci-dgandhodakakūpeṣu baddhakāñcanasudhāpaṅkakāmapīṭheṣu sthūlabisalatādaṇḍagha-ṭitārakāṇi kṛtakaketakadalajaladroṇikāni kuvalayāvalīrajjubhirgra-thyamānāni pattrapuṭaghaṭīyantrakāṇi kvacitsphaṭikabalākāvalīvānta-vāridhārā likhitendrāyudhāḥ saṃcāryamāṇā māyāmeghamālāḥ kvacidu-pāntarūḍhapāṇḍuyavāṅkurāsu tarattaruṇamālatīkuḍmaladanturitataraṃgāsu ha-ricandanadravavāpikāsu śiśirīkriyamāṇā hārayaṣṭīḥ kvacinmuktā-phalakṣodaracitālavālakānanavaratasthūlajalabindudurdinamutsṛjataḥ yantra-vṛkṣakānkvacidvidhutapakṣanikṣiptasīkarānītanīhārā bhramantīryantramayīḥpattraśakuniśreṇīḥ kvacinmadhukarakiṅkiṇīpaṅktipaṭutarabādhyamānāḥ ku-sumadāmadolāḥ kvacidudarārūḍhanirgatonnālanalinīcchadacchāditamukhānpra-veśyamānāñchātakumbhakumbhānkvacidghaṭitakadalīgarbhastambhadaṇḍāni badhya-mānāni cāruvaṃśākṛtīni kusumastabakātapatrāṇi kvacitkaramṛdita-karpūrapallavarasenādhivāsyamānāni bisatantumayānyaṃśukāni kvacilla-valīphaladraveṇārdrīkriyamāṇāṃstṛṇaśūkamañjarīkarṇapūrānkvacidambhojinī-dalavyajanairvījyamānānupalabhājanabhājaḥ śītauṣadhirasānanyāṃścaivaṃprakā-rāñchiśiropacāropakaraṇakalpanāvyāpārānparijanena kṛtānkriyamā-ṇāṃśca vīkṣamāṇo himagṛhakasya madhyabhāgaṃ hṛdayamiva himavato jala-krīḍāgṛhamiva pracetaso janmabhūmimiva sarvacandrakalānāṃ kulagṛhamivasarvacandanavanadevatānāṃ prabhavamiva sarvacandramaṇīnāṃ nivāsamiva sarva-māghamāsayāminīnāṃ saṃketasadanamiva sarvaprāvṛṣāṃ grīṣmoṣmāpanododdeśa-miva sarvanimnagānāṃ vaḍavānalasaṃtāpāpanodananivāsamiva sarvasāgarāṇāṃvaidyutadahanadāhapratīkārasthānamiva sarvajaladhārāṇāminduvirahaduḥsahadi-vasātivāhanasthānamiva kumudinīnāṃ harahutāśananirvāpaṇakṣetramiva ma-karadhvajasya dinakarakarairapi sarvato jalayantradhārāsahasrasamutsāritai-ratiśītasparśabhayanivṛttairiva parihṛtamanilairapi kadambakesarotkaravā-hibhiḥ kaṇṭakitairivānugataṃ kadalīvanairapi pavanacalitadalairjāḍyaja-nitavepathubhiriva parivāritamalibhirapi kusumāmodamadamukharairābaddha-dantavīṇairiva vācālitaṃ latābhirapi nirantaramadhukarapaṭalajaṭilābhi-rgṛhītanīlaprāvaraṇakābhiriva virājitamāsasāda | krameṇa ca tatrānta-rbahiścātibahalena piṇḍahāryeṇevopalipyamānotiśītalasparśenāmanyatā-tmano manaścandramayaṃ kumudamayānīndriyāṇi jyotsnāmayānyaṅgānimṛṇālikāmayīṃ dhiyam | agaṇayacca hāramayānarkakiraṇāṃścandanamaya-mātapaṃ karpūramayaṃ pavanamudakamayaṃ kālaṃ tuṣāramayaṃ tribhuvanam |</p>
      <pb n="216"/>
      <pb n="217"/>
      <p xml:id="p217_l18" n="217,18">evaṃvidhasya ca tasyaikadeśe sakhīkadambakaparivṛtāmaśeṣasaritpari-vārāmiva bhagavatīṃ gaṅgāṃ himavato gṛhācalagatāṃ kulyābhramibhramitenakarpūrarasasrotasā kṛtapariveśāyā mṛṇāladaṇḍamaṇḍapikāyāstale kusu-maśayanamadhiśayānāṃ hārāṅgadavalayarasanānūpurairmṛṇālamayairnigaḍairiva saṃ-yatāmīrṣyayā manmathena candanadhavale spṛṣṭāmiva lalāṭe śaśalāñchanenabāṣpavārivāhini cumbitāmiva cakṣuṣi varuṇena vardhitaniśvāsamarutidaṣṭāmiva mukhe mātariśvanā saṃtāpapratapteṣvadhyāsitāmivāṅgeṣu pataṅgenakandarpadāhadīpite gṛhītāmiva hṛdaye hutabhujā svedini pariṣvaktāmivavapuṣi jalena daivatairapi vilupyamānasaubhāgyāmiva sarvaśo hṛdayena sahapriyatamasamīpamivopagatairaṅgairupajanitadaurbalyāmāśyānacandanapāṇḍuraṃ caromāñcamanavaratahārasparśalagnaṃ muktāphalakiraṇapuñjamivodvahantīṃ sve-dasīkariṇīṃ ca kapolapālīṃ pakṣapavanena vījayadbhiranukampyamānā-mivāvataṃsamadhukarairavataṃsamadhukararavadahanadagdhamiva śrotramapāṅganirgate-nāśrusrotasā siñcantīmatipravṛttasya cāśruṇo nirvāhapraṇālikāmi-va karpūraketakīkalikāṃ karṇe kalayantīmāyataśvāsavidhutitaralitena casaṃtāpabhayapalāyamānena dehaprabhāvitānenevāṃśukena vimucyamānakucaka-laśāmāpatatpracalacāmarapratibimbaṃ ca kucakalaśayugalaṃ priyāntikaga-manautsukyakṛtapakṣamiva karatalena nirundhantīṃ muhurmuhurbhujalatayā tuṣā-raśilāśālabhañjikāmāliṅgantīṃ muhuḥ kapolaphalakena karpūraputrikā-māśliṣyantīṃ muhuścaraṇāravindena candanapaṅkapratiyātanāmāspṛśantīṃ sta-nasaṃkrāntenātmamukhenāpi kutūhalineva parivṛtya vilokyamānāṃ karṇa-pūrapallavenāpi svapratibimbapallavaśāyinā sotkaṇṭheneva cumbyamānaka-polaphalakāṃ hārairapi muktātmabhirmadanaparavaśairiva prasāritakarairāli-ṅgyamānāṃ maṇidarpaṇamurasi nihitaṃ noditavyamadyeti jīvitasparśa-mayaṃ śapathaṃ śaśinamiva kārayantīṃ kariṇīmiva saṃmukhāgatapramadavana-gandhavāraṇaprasāritakarāṃ prasthitāmivānabhīṣṭadakṣiṇavātamṛgāgamanāṃ ma-danābhiṣekavedikāmiva kamalāvṛtacandanadhavalapayodharakalaśāvaṣṭabdhapā-rśvāmākāśakamalinīmiva svacchāmbarataladṛśyamānamṛṇālakomalorumū-lāṃ kusumacāpalekhāmiva madanāropitaguṇakoṭikāntatarāṃ madhumā-sadevatāmiva śiśirahāriṇīṃ madhukarīmiva kusumamārgaṇākulāṃ canda-navilepanāmanaṅgarāgiṇīṃ ca bālāṃ manmathajananīṃ ca mṛṇālinīmabhyarthi-tatuṣārasparśāṃ ca kādambarīṃ vyalokayat |</p>
      <pb n="218"/>
      <pb n="219"/>
      <p xml:id="p219_l4" n="219,4">atha sā yathādarśanamāgatyāgatya candrāpīḍāgamanamāvedayantaṃ pari-janamuttaralatārakeṇa cakṣuṣā kathaya kiṃ satyamāgato dṛṣṭastvayā kiya-tyadhvani kvāsāviti pratimukhaṃ nikṣiptenānakṣaraṃ papraccha | pravardhamānadhava-limnā cakṣuṣā dṛṣṭvā ca saṃmukhamāpatantaṃ taṃ dūrādeva varārohā navagrahākariṇīvorustambhavidhṛtā viceṣṭamānāṅgī kusumaśayanaparimalopagataiḥparavaśā mukharairmadhukarakulairivotthāpyamānā saṃbhramacyutottarīyakā hā-rakiraṇānurasi kartumicchantī maṇikuṭṭimanihitena vāmakaratalena ha-stāvalambanaṃ nijapratimāmiva yācamānā srastakeśakalāpasaṃyamanaśra-mitena galatsvedasalilena dakṣiṇakareṇa samabhyukṣyevātmānamarpayantīvalitatrikatāmyattrivalītaraṃgitaromarājitayā niṣpīdyamāneva sarvarasā-nanaṅgenāntaḥpraviṣṭalalāṭikācandanarasamiśramiva cakṣuṣā kṣarantī śi-śiramānandajalamānandavāribinduveṇikayā calitāvataṃsadhūlidhūsaraṃ pri-yapratimāpraveśalobheneva kapolaphalakaṃ prakṣālayantī lalāṭikācandana-bhareṇeva kiṃcidadhomukhī tatkṣaṇamapāṅgabhāgapuñjitatārakayā tanmukhala-gnayeva dīrghayā dṛṣṭyākṛṣyamāṇā kusumaśayanāduttasthau | candrāpīḍastusamupasṛtya pūrvavadeva tāṃ mahāśvetāpraṇāmapuraḥsaraṃ darśitavinayaḥ praṇa-nāma | kṛtapratipraṇāmāyāṃ ca tasyāṃ punastasminneva kusumaśayane samu-paviṣṭāyāṃ pratīhāryā samupanītāṃ jāmbūnadamayīmāsandikāṃ rociṣṇura-tnapratyuptapādāṃ pādenaivotsārya kṣitāvevopāviśat | atha keyūrako devidevasya candrāpīḍasya prasādabhūmireṣā pattralekhā nāma tāmbūlakaraṅka-vāhinītyabhidhāya pattralekhāmadarśayat | atha kādambarī dṛṣṭvā tāmahomānuṣīṣu pakṣapātaḥ prajāpateriti cintayāṃbabhūva | kṛtapraṇāmāṃ ca tāṃsādaramehyehītyabhidhāyātmanaḥ samīpe sakutūhalaṃ parijanena dṛśyamānāṃpṛṣṭhataḥ samupāveśayat | darśanādevopārūḍhaprītyatiśayā ca muhurmuhurenāṃsopagrahaṃ karakisalayena pasparśa |</p>
      <pb n="220"/>
      <p xml:id="p220_l6" n="220,6">candrāpīḍastu sapadi kṛtasakalāgamanocitopacārastadavasthāṃ citra-rathatanayāmālokyācintayat | atidurvidagdhaṃ hi me hṛdayamadyāpi naśraddadhāti | bhavatu pṛcchāmi tāvadenāṃ nipuṇālāpeneti | prakāśamabravīt |devi jānāmi kāmaratiṃ nimittīkṛtya pravṛttoyamavicalasaṃtāpatantrovyādhiḥ | sutanu satyaṃ na tathā tvāmeṣa vyathayati yathāsmān | icchāmidehadānenāpi svasthāmatrabhavatīṃ kartum | utkampinīmanukampamānasya ku-sumeṣu« »pīḍayā patitāmavekṣamāṇasya patatīva me hṛdayam | anaṅgade tanubhūtete bhujalate | gāḍhasaṃtāpatayā ca ≤dṛṣṭayā≥«dṛṣṭyā» vahasi sthalakamalinīmiva rakta-tāmarasām | duḥkhitāyāṃ ca tvayi parijanepi cānavaratakṛtāśrubindu-pātena vartate muktābharaṇatā | gṛhāṇa svayaṃ varārhāṇi maṅgalaprasādhanāni |sakusumaśilīmukhā hi śobhate navā lateti | atha kādambarī bālatayāsvabhāvamugdhāpi kandarpeṇopadiṣṭayeva prajñayā tamaśeṣamasyāvyaktavyāhā-rasūcitamarthaṃ manasā jagrāha | manorathānāṃ tu tāvatīṃ bhūmimasaṃbhāvayantīśālīnatāṃ cāvalambamānā tūṣṇīmevāsīt | kevalamutpāditānyavyapa-deśā tatkṣaṇaṃ tamānanāmodamadhukarapaṭalāndhakāritaṃ draṣṭumiva smitā-lokamakarot | tato madalekhā pratyavādīt | kumāra kiṃ kathayāmi |dāruṇoyamakathanīyaḥ khalu saṃtāpaḥ | api ca kumārabhāvopetāyāḥ ki-mivāsyā yanna saṃtāpāya | tathā hi | mṛṇālinyāḥ śiśirakisalayamapihutāśanāyate | jyotsnāpyātapāyate | nanu kisalayatālavṛntavātairmanasijāyamānaṃ kiṃ na paśyasi khedam | dhīratvameva prāṇasaṃdhāraṇaheturasyāiti | kādambarī tu hṛdayena tameva madalekhālāpamasya pratyuttarīcakāra |candrāpīḍopyubhayathāghaṭamānārthatayā saṃdehadolārūḍhenaiva cetasā mahāśveta-yā saha prītyupacayacaturābhiḥ kathābhirmahāntaṃ kālaṃ sthitvā tathaiva mahatāyatnena mocayitvātmānaṃ skandhāvāragamanāya kādambarībhavanānniryayau |</p>
      <pb n="221"/>
      <p xml:id="p221_l7" n="221,7">nirgataṃ ca turaṃgamamārurukṣantaṃ paścādāgatya keyūrakobhihitavān |deva madalekhā vijñāpayati | devī kādambarī prathamadarśanajanitaprītiḥpattralekhāṃ nivartyamānāmicchati paścādyāsyatīti śrutvā devaḥ pramāṇa-miti | ākarṇya candrāpīḍaḥ keyūraka dhanyā spṛhaṇīyā ca pattralekhāyāmevamanubadhnāti durlabho devīprasādaḥ praveśyatāmityabhidhāya punaḥskandhāvāramevājagāma | praviśanneva pituḥ samīpādāgatamabhijñātatara-mālekhahārakamadrākṣīt | dhṛtaturaṃgamaśca prītivisphāritena cakṣuṣā dūrā-devāpṛcchat | aṅga kaccitkuśalī tātaḥ saha sarveṇa parijanenāmbāca sarvāntaḥpurairiti | athāsāvupasṛtya praṇāmānantaraṃ deva yathājñā-payasītyabhidhāya lekhadvitayamarpayāṃbabhūva | yuvarājastu śirasi kṛtvāsvayameva ca tadunmucya kramaśaḥ papāṭha |</p>
      <p xml:id="p221_l18" n="221,18">svastyujjayinītaḥ sakalarājanyaśikhaṇḍaśekharīkṛtacaraṇāravindaḥparamamāheśvaro mahārājādhirājo devastārāpīḍaḥ sarvasaṃpadāmāyatanaṃcandrāpīḍamudañcaccārucūḍāmaṇimarīcicakracumbinyuttamāṅge cumbannanda-yati | kuśalinyaḥ prajāḥ | kiṃtu kiyānapi kālo bhavatodṛṣṭasya gataḥ |balavadutkaṇṭhitaṃ no hṛdayam | devī ca sahāntaḥpurairmlānimupanītā | atolekhavācanaviratireva prayāṇakālatāṃ netavyeti | śukanāsapreṣite dvitī-yepyamumevārtha likhitamavācayat | asminnevāvasare samupasṛtya vaiśa-mpāyanopi lekhadvitayamaparamātmīyamasmādabhinnārthamevādarśayat | athayathājñāpayati tāta ityuktvā tathaiva ca turagādhirūḍhaḥ prayāṇapaṭahama-vādayat | samīpe sthitaṃ ca mahatāśvīyena parivṛtaṃ mahābalādhikṛtaṃbalāhakaputraṃ meghanādanāmānamādideśa | bhavatā pattralekhayā sahāganta-vyam | niyataṃ ca keyūrakastāmādāyaitāvatīṃ bhūmimāgamiṣyatīti tanmu-khena vijñāpyā praṇamya devī kādambarī | nanviyaṃ sā tribhuvananinda-nīyā niranurodhā niṣparicayā durgrahā prakṛtirmartyānāṃ yeṣāmakāṇḍa-visaṃvādinyaḥ prītayo na gaṇayanti niṣkāraṇavatsalatām | evaṃgacchatā mayātmano nītaḥ snehaḥ kapaṭakūṭajālikatāṃ prāpitā bhaktira-līkakākukaraṇakuśalatāṃ pātitamupacāramātramadhuraṃ dhūrtatāyāmātmārpaṇaṃprakaṭitaṃ vāṅmanasayorbhinnārthatvam | āstāṃ tāvadātmā | asthānāhita-prasādā divyayogyā devyapi vaktavyatāṃ nītā | janayanti hi paścādvaila-kṣyamabhūmipātitā vyarthāḥ prasādāmṛtadṛṣṭayo mahatām | na khalu tathādevīṃ prati prabalalajjātibhāramantharaṃ me hṛdayaṃ yathā mahāśvetāṃ prati |niyatamenāmalīkādhyāropaṇavarṇitāsmadguṇasaṃbhārāmasthānapakṣapātinīma-sakṛdupālapsyate devī | tatkiṃ karomi | garīyasī gurorājñā prabhavatidehamātrakasya | hṛdayena hemakūṭanivāsavyasaninā likhitaṃ janmāntara-sahasrasya dāsyapattraṃ devyāḥ | na dattamasyāṭavikasya gaulmikeneva devī-prasādena gantum | sarvathā gatosmi piturādeśādujjayinīm | prasaṃgatojanakathākīrtaneṣu smartavyaḥ khalu candrāpīḍacaṇḍālaḥ | mā caivaṃ maṃsthāḥyathā jīvanpunardevīcaraṇāravindavandanānandamananubhūya sthāsyati candrā-pīḍa iti | mahāśvetāyāśca sapradakṣiṇaṃ śirasā pādau vandanīyau | mada-lekhāyāśca kathanīyaḥ praṇāmapūrvamaśithilaḥ kaṇṭhagrahaḥ | gāḍhamāliṅga-nīyā ca tamālikā | asmadvacanādaśeṣaḥ praṣṭavyaḥ kuśalaṃ kādambarīpa-rijanaḥ | racitāñjalinā ca bhagavānāmantraṇīyo hemakūṭa iti |</p>
      <pb n="222"/>
      <pb n="223"/>
      <p xml:id="p223_l4" n="223,4">evamādiśya taṃ suhṛdādisādhanamakleśayatā śanaiḥ śanairgantavyamityu-ktvā vaiśampāyanaṃ skandhāvārabhare nyayuṅkta | svayamapi ca tathārūḍhaeva gamanahelāharṣaheṣāravakampitakailāsena khuratāṇḍavakhaṇḍitabhuvākāntakuntalatāvanavāhinā taruṇaturagaprāyeṇāśvasainyenānugamyamānasta-meva lekhahārakaṃ paryāṇalagnamabhinavakādambarīviyogaśūnyenāpi hṛdaye-nojjayinīmārgaṃ pṛcchanpratasthe | krameṇa cātipravṛddhaprakāṇḍapādapaprāyayāmālinīlatāmaṇḍapairmaṇḍalitatarukhaṇḍayā gajapatipātitapādapaparihārava-krīkṛtamārgayā janajanitatṛṇaparṇakāṣṭhakoṭikūṭaprakaṭitavīrapuruṣaghāta-sthānayā mahāpādapamūlotkīrṇakāntāradurgayā tṛṣitapathikakhaṇḍitadalo-jjhitāmalakīphalanikarayā vikasitakarañjamañjarīrajovicchuritata-ṭaistaṭatarubaddhapaṭaccarakarpaṭadhvajacihnairiṣṭakāsthitaśuṣkapallavaviṣṭarānumi-tapathikaviśrāmairviśrāntakārpaṭikaprasphoṭitacaraṇadhūlidhūsarakisalayalā-ñchitopakaṇṭhaiḥ pattrasaṃkarāsurabhīkṛtāśiśirapaṅkilavivarṇāsvādujalai-rvratatigranthigrathitaparṇapuṭatṛṇapūlīcihnānumeyairjaratkāntārakūpairasulabhasa-lilatayānabhilaṣitoddeśayā madhubindusyandisindhuvāravanarājirajodhū-saritatīrābhiśca kubjakalatājālakairjaṭilīkṛtasaikatābhiradhvagotkhāta-vālukākūpakopalabhyamānakaluṣasvalpasalilābhiḥ śuṣkagirinadikā-bhirviṣamīkṛtāntarālayā kukkuṭakulakauleyakaraṭitānumīyamānagulmaga-hanagrāmakaṭikayā śūnyayā divasamaṭavyā gatvā pariṇate ravibimbebimbāruṇātapavisare vāsare niḥśākhīkṛtakadambaśālmalīpalāśaba-hulaiḥ śikharaśeṣaikapallavaviḍambitātapatraiḥ pādapairūrdhvasthitaprarohasthūla-sthāṇumūlagranthijaṭilaiśca haritālakapilapakkaveṇuviṭapidalaracitavṛti-bhirmṛgabhayakṛtatṛṇapuruṣakairvipākapāṇḍubhiḥ phalinaiḥ priyaṅguprāyairaṭavīkṣe-trairviralīkṛtavanapradeśe ciraprarūḍhasya raktacandanatarorupari baddhaṃ sara-sapiśitapiṇḍanibhairalaktakairabhinavaśoṇitāruṇena raktacandanarasena cā-ī jihvālatālohinībhī raktapatākābhiḥ keśakalāpakāntinā ca kṛṣṇa-cāmarāvacūlena pratyagraviśasitānāṃ jīvānāmivāvayavairuparacitadaṇḍa-maṇḍanaṃ pariṇatavarāṭakaghaṭitabudbudārdhacandrakhaṇḍakhacitaṃ sutamahiṣarakṣa-ṇāvatīrṇadinakarāvatāritaśaśineva virājitaśikharaṃ dolāyitaśṛṅgasa-ṅgilohaśṛṅkhalāvalambamānagharghararavaghoraghaṇṭayā ca ghaṭitakesarisaṭāruci-racāmarayā kāñcanatriśūlikayā likhitanabhaḥsthalamitastataḥ pathikapu-ruṣopahāramārgamivālokayantaṃ mahāntaṃ raktadhvajaṃ dūrata eva dadarśa |</p>
      <pb n="224"/>
      <p xml:id="p224_l13" n="224,13">tadabhimukhaśca kiṃcidadhvānaṃ gatvā ketakīsūcikhaṇḍapāṇḍureṇa vana-dviradadantakapāṭena parivṛtāṃ lohatoraṇena ca raktacāmarāvaliparikarāṃkālāyasadarpaṇamaṇḍalamālāṃ śabaramukhamālāmiva kapilakeśabhīṣaṇāṃbibhrāṇena sanāthīkṛtadvāradeśāmabhimukhapratiṣṭhitena ca vinihitarakta-candanahastakatayā rudhirāruṇayamakaratalāsphāliteneva śoṇitalavalobha-lolaśivālihyamānalohitalocanena lohamahiṣeṇādhyāsitāñjanaśilā-vedikāṃ kvacidraktotpalaiḥ śabaranipātitānāṃ vanamahiṣāṇāmiva locanaiḥkvacidagastikudmalaiḥ kesariṇāmiva karajaiḥ kvacitkiṃśukakusumaku-dmalaiḥ śārdūlānāmiva sarudhirairnakharaiḥ kṛtapuṇyapuṣpaprakarāmanyatrāṅku-ritāmiva kuṭilahariṇaviṣāṇakoṭikūṭaiḥ pallavitāmiva sarasaji-hvācchedaśataiḥ kusumitāmiva raktanayanasahasraiḥ phalitāmiva muṇḍa-maṇḍalairupahārahiṃsāṃ darśayantīṃ śākhāntarālanirantaranilīnaraktaku-kkuṭakulaiśca bhayādakāladarśitakusumastabakairiva raktāśokaviṭapairvibhūṣi-tāṅgaṇāṃ balirudhirapānatṛṣṇayā samāgataiśca vetālairiva tālairdīyamāna-phalamuṇḍopahārāṃ śaṅkājvarakampitairiva kadalikāvanairbhayotkaṇṭakitai-riva śrīphalatarukhaṇḍaistrāsordhvakeśairiva kharjūravanaiḥ samantādgahanīkṛtāṃvidalitavanakarikumbhavigalitaraktamuktāphalāni navarudhirāruṇabali-sikthalubdhamugdhakṛkavākugrastamuktāni vikiradbhirambikāparigrahadurla-litaiḥ krīḍadbhiḥ kesarikiśorakairaśūnyoddeśāṃ prabhūtarudhiradarśanodbhū-tamūrchāpatiteneva pratibimbitenāstatāmreṇa savitrā tāmratarīkṛtaiḥ kṣata-jajalapravāhaiḥ picchilīkṛtājirāmavalambamānadīpadhūmaraktāṃśukena gra-thitaśikhigalavalayāvalinā piṣṭapiṇḍapāṇḍuritaghanaghaṇṭā≤māla≥«mālā»bhāriṇātrāpuṣasiṃhamukhamadhyasthitasthūlalohakaṇṭakaṃ dattadantadaṇḍārgalaṃ galatpī-tanīlalohitadarpaṇasphuritabudbudamālaṃ kapāṭapaṭṭadvayaṃ dadhānena garbhagṛhadvā-radeśena dīpyamānāmantaḥpiṇḍikāpīṭhapātibhiśca sarvapaśujīvitairivaśaraṇamupāgatairalaktakapaṭairavirahitacaraṇamūlāṃ patitakṛṣṇacāmaraprati-bimbānāṃ ca śiraśchedalagnakeśajālakānāmiva paraśupaṭṭiśaprabhṛtīnāṃjīvaviśasanaśastrāṇāṃ prabhābhirbaddhabahalāndhakāratayā pātālanivāsi-nīmivopalakṣyamāṇāṃ raktacandanakhacitasphuratphalapallavakalitaiśca bi-lvapattradāmabhirbālakamuṇḍaprālambairiva kṛtamaṇḍanāṃ śoṇitatāmraka-dambastabakakṛtārcanaiśca paśūpahārapaṭahapaṭuraṭitarasollasitaromāñcairivā-ṅgaiḥ krūratāmudvahantīṃ cārucāmīkarapaṭṭaprāvṛtena ca lalāṭena śabarasunda-rīracitasindūratilakabindunā dāḍimakusumakarṇapūraprabhāsekalohitā-yamānakapolabhittinā rudhiratāmbūlāruṇitādharapuṭena bhṛkuṭikuṭilabhruṇāraktanayanena mukhena kusumbhapāṭalitadukūlakalitayā ca dehalatayā ma-hākālābhisārikāveṣavibhramaṃ bibhratīṃ saṃpiṇḍitanīlagugguludhūpadhūmā-ruṇīkṛtābhiśca pracalantībhirgarbhagṛhadīpikālatābhiraṅgulībhiriva mahiṣā-suraśoṇitalavālohinībhiḥ skandhapīṭhakaṇḍūyanacalitatriśūladaṇḍakṛ-tāparādhaṃ vanamahiṣamiva tarjayantīṃ pralambakūrcadharaiśchāgairapi dhṛtavratai-riva sphuradadharapuṭairākhubhirapi japaparairiva kṛṣṇājinaprāvṛtāṅgaiḥ kuraṅgai-rapi pratiśayitairiva jvalitalohitamūrdharatnaraśmibhiḥ kṛṣṇasarpairapi śi-rodhṛtamaṇidīpakairivārādhyamānāṃ sarvataḥ kaṭhoravāyasagaṇena ca raṭatāstutipareṇeva stūyamānāṃ sthūlasthūlaiḥ śirājālakairgodhāgolikākṛka-lāsakulairiva dagdhasthāṇvāśaṅkayā samārūḍhairgavākṣitenālakṣmīsamutkhā-talakṣaṇasthānairiva visphoṭavraṇabindubhiḥ kalmāṣitasakalaśarīreṇakarṇāvataṃsasaṃsthāpitayā ca cūḍayā rudrākṣamālikāmiva dadhānenāmbi-kāpādapatanaśyāmalalāṭavardhamānārbudena kuvādikadattasiddhāñjanasphu-ṭitaikalocanatayā trikālamitaralocanāñjanadānādaraślakṣṇīkṛtadāruśa-lākena pratyahaṃ kaṭukālāvusvedaprārabdhadanturatāpratīkāreṇa kathaṃcida-sthānadatteṣṭakāprahāratayā śuṣkaikabhujopaśāntamardanavyasanenoparyuparyavi-śrāntakaṭukavartiprayogavardhitatimireṇāśmabhedasaṃgṛhītavarāhadaṃṣṭreṇeṅgudī-kośakṛtauṣadhāñjanasaṃgraheṇa sūcīsyūtaśirāsaṃkocitavāmakarāṅgulinākauśeyakakośāvaraṇakṣativraṇitacaraṇāṅguṣṭhakenāsamyakkṛtarasāyanānītā-kālajvareṇa jarāṃ gatenāpi dakṣiṇāpathādhirājyavaraprārthanākadarthita-durgeṇa duḥśikṣitaśramaṇādiṣṭatilakābaddhavibhavapratyāśena haritapattra-sāṅgāramaṣīmalinaśambūkavāhinā paṭṭikālikhitadurgāstotreṇa dhūmara-ktālaktakākṣaratālapattrakuhakatantramantrapustikāsaṃgrāhiṇā jīrṇamahāpā-śupatopadeśalikhitamahākālamatenāvirbhūtanidhivādavyādhinā saṃjātadhā-tuvādavāyunā lagnāsuravivarapraveśapiśācena pravṛttayakṣakanyakākāmi-tvamanorathavyāmohena vardhitāntardhānamantrasādhanasaṃgraheṇa śrīparvatāścarya-vārttāsahasrābhijñenāsakṛdabhimantritasiddhārthakaprahatipradhāvitaiḥ piśāca-gṛhītakaiḥ karatalatāḍanacipiṭīkṛtaśravaṇapuṭenāvimuktaśaivābhimānenadurgṛhītālābuvīṇāvādanodvejitapathikaparihṛtena divasameva maśakakva-ṇitānukāri kimapi kampitottamāṅgaṃ gāyatā svadeśabhāṣāniba-ddhabhāgīrathībhaktistotranartakena gṛhītaturagabrahmacaryatayānyadeśāgatoṣi-tāsu jaratpravrajitāsu bahukṛtvaḥ saṃprayuktastrīvaśīkaraṇacūrṇenātiro-ṣaṇatayā kadāciddurnyatāṣṭapuṣpikāpātotpāditakrodhena caṇḍikāmapimukhabhaṅgivikārairbhṛśamupahasatā kadācinnivāryamāṇāvāsaruṣitādhvagā-rabdhabahubāhuyuddhapātabhagnapṛṣṭhakena kadācitkṛtāparādhabālakapalāyanāma-rṣapaścātpradhāvitaskhalitādhomukhanipātopalasphuṭitaśiraḥkapālabhugnagrīveṇakadācijjanapadakṛtanavāgatāparadhārmikādaramatsarodbaddhātmanā niḥsaṃskā-ratayā yatkiṃcanakāriṇā khañjatayā mandaṃ mandaṃ saṃcāriṇā badhiratayāsaṃjñāvyavahāriṇā rātryandhatayā divāvihāriṇā lambodaratayā prabhūtā-hāriṇānekaśaḥ phalapātanakupitavānaranakhollekhacchidritanāsāpuṭena bahu-śaḥ kusumāvacayacalitabhramarasahasradaṃśaśīrṇīkṛtaśarīreṇa sahasraśaḥśayanīkṛtāsaṃskṛtaśūnyadevakulakālasarpadaṣṭena śataśaḥ śrīphalataruśi-kharacyuticūrṇitottamāṅgenāsakṛdutsannadevamātṛgṛhavāsyṛkṣanakhajarjarita-kapolena sarvadā vasantakrīḍinā janenotkṣiptakhaṇḍakhaṭvāropitavṛddha-dāsīvivāhaprāptaviḍambanenānekāyatanapratiśayitaniṣphalotthānena dau-sthityamapi vividhavyādhiparivṛtaṃ svakuṭumbamivodvahatā mūrkhatāmapibahuvyasanānugatāṃ prasūtānekāpatyāmiva darśayatā krodhamapyanekadaṇḍā-ghātanirmitabahugātragaṇḍakaṃ phalitamiva prakāśayatā kleśamapi sarvāva-yavajvalitadīpikādāhavraṇavibhāvitaṃ bahumukhamiva prakaṭayatā pari-bhavamapi niṣkāraṇākruṣṭajanapadadattapadākṛṣṭiśataṃ sapravāhamiva dadhānenaśuṣkavanalatāvinirmitabṛhatkusumakaraṇḍakena veṇulatāracitapuṣpapāta-nāṅkuśikena kṣaṇamapyamuktakālakambalakhaṇḍakholena jaraddraviḍadhārmi-keṇādhiṣṭhitāṃ caṇḍikāmapaśyat | tasyāmeva ca vāsamaracayat |</p>
      <pb n="225"/>
      <pb n="226"/>
      <pb n="227"/>
      <pb n="228"/>
      <p xml:id="p228_l8" n="228,8">athāvatīrya turagātpraviśya bhaktipravaṇena cetasā tāṃ praṇanāma |kṛtapradakṣiṇaśca punaḥ praṇamya praśāntoddeśadarśanakutūhalena paribhramannuccai-rāraṭantamākrośantaṃ ca kupitaṃ draviḍadhārmikamekadeśe dadarśa | dṛṣṭvā cakādambarīvirahotkaṇṭhodvegadūyamānopi suciraṃ jahāsa | nyavārayacca tenasārdhaṃ saṃrabdhakalahānupahasataḥ svasainikān | upasāntvanaiśca kathamapipriyālāpaśatānunayaiḥ praśamamupanīya krameṇa janmabhūmiṃ jātiṃ vidyāṃ cakalatramapatyāni vibhavaṃ vayaḥpramāṇaṃ pravrajyāyāśca kāraṇaṃ svayameva pa-praccha | pṛṣṭaścāsāvavarṇayadātmānam | atītasvaśauryarūpavibhavavarṇanavā-cālena tena sutarāmarajyata rājaputraḥ | virahāturahṛdayasya vinodanatā-mivāgāt | upajātaparicayaścāsmai tāmbūlamadāpayat | astamupagateca bhagavati saptasaptāvāvāsiteṣu yathāsaṃpannapādapataleṣu rājasūnuṣuśākhāvasaktatapanīyaparyāṇeṣu kṣititalaluṭhanapāṃśulasaṭāvadhūnanānumito-tsāheṣu gṛhītakatipayaśaṣpakavaleṣu pītodakeṣu snānārdrapṛṣṭhatayā viga-taśrameṣu puronikhātakuntayaṣṭiṣu saṃyateṣu vājiṣu vājisamīpaviraci-taparṇaprastare ca divasagamanakhinnaparikalpitayāmike suṣupsati saini-kajane kṛtabahupāvakaprabhāpītatamasi divasa iva virājamāne senāniveśecandrāpīḍaḥ parijanenaikadeśe saṃyatasyendrāyudhasya puraḥ parikalpitaṃ pra-tīhāraniveditaṃ śayanīyamagāt | niṣaṇṇasya cāsya tatkṣaṇameva paspa-rśa duḥkhāsikā hṛdayam | aratigṛhītaśca visarjayāṃbabhūva rājalo-kam | ativallabhānapi nālalāpa pārśvasthān | nimīlitalocano mu-hurmuhurmanasā jagāma kiṃpuruṣaviṣayam | ananyacetāḥ sasmāra hemakū-ṭasya | niṣkāraṇabāndhavatāmacintayanmahāśvetāprasādānām | jīvita-phalamabhilalāṣa punaḥ punaḥ kādambarīdarśanam | apagatābhimānapeśalāyanitarāmaspṛhayanmadalekhāparicayāya | tamālikāṃ draṣṭumācakāṅkṣa |keyūrakāgamanamutpraikṣata | himagṛhakamapaśyat | uṣṇamāyataṃ punaruktaṃniśaśvāsa | babandha cādhikāṃ prītiṃ śeṣahāre | paścātsthitāṃ puṇyabhā-ginīmamanyata pattralekhām | evaṃ cānupajātanidra eva tāmanayanniśām |uṣasi cotthāya tasya jaraddraviḍadhārmikasyecchayā nisṛṣṭairdhanavisaraiḥpūrayitvā manorathamabhimatamabhiramaṇīyeṣu pradeśeṣu nivasannalpairevāho-bhirujjayinīmājagāma |</p>
      <pb n="229"/>
      <p xml:id="p229_l15" n="229,15">ākasmikāgamanaprahṛṣṭasaṃbhrāntānāṃ paurāṇāmarghakamalānīva namaskā-rāñjalisahasrāṇi praticchannatarkita evāviveśa nagarīm | ahamahami-kayā ca pradhāvitādatirabhasaharṣarasavihvalātparijanāddvāri deva candrāpī-ḍo vartata ityupalabhyāsya pitā nirbharānandamandagamano mandara iva kṣī-rodajalamuttarīyāṃśukamamalamāgalitamākarṣanpraharṣanetrajalabinduvarṣī mu-ktāphalāsāra iva kalpapādapaḥ pratyāsannavartibhirjarāpāṇḍumaulibhiścanda-navilepanairanupahatakṣaumadhāribhiḥ keyūribhiruṣṇīṣibhiḥ kirīṭibhiḥ śe-kharibhirbahukailāsāmiva bahukṣīrodāmiva kṣitiṃ darśayadbhiḥ pratipannāsi-vetracchattraketucāmarairanugamyamāno rājasahasraiścaraṇābhyāmeva pratyujja-gāma | dṛṣṭvā ca pitaraṃ dūrādevāvatīrya vājinaścūḍāmaṇimarīcimā-linā maulinā mahīmagacchat | atha prasāritabhujenaihyehītyāhūyapitrā suciraṃ gāḍhamupagūḍhaḥ tatkālasaṃnihitānāṃ ca mānanīyānāṃ kṛta-namaskāraḥ kare gṛhītvā vilāsavatībhavanamanīyata rājñā | tayāpitathaiva sarvāntaḥpuraparivārayā pratyudgamyābhinanditāgamanaḥ kṛtāgamana-maṅgalācāro digvijayasaṃbaddhābhireva kathābhiḥ kaṃcitkālaṃ sthitvāśukanāsaṃ draṣṭumāyayau | tatrāpyamunaiva krameṇa suciraṃ sthitvā nivedyavaiśampāyanaṃ skandhāvāravartinaṃ kuśalinamālokya ca manoramāmāgatyavilāsavatībhavana eva sarvāḥ snānādikāḥ paravaśa iva kriyā ni-ravartayat | aparāhne nijameva bhavanamayāsīt | tatra ca raṇaraṇakakhi-dyamānamānasaḥ kādambaryā vinā na kevalamātmānaṃ svabhavanamavantī-nagaraṃ vā sakalameva mahīmaṇḍalaṃ śūnyamamanyata | tato gandharvarājapu-trīvārttāśravaṇotsukaśca mahotsavamivepsitavaraprāptikālamivāmṛtotpa-ttisamayamiva pattralekhāgamanaṃ pratyapālayat |</p>
      <pb n="230"/>
      <p xml:id="p230_l15" n="230,15">tataḥ katipayadivasāpagame meghanādaḥ pattralekhāmādāyāgacchat | u-pānayaccainām | kṛtanamaskārāṃ ca dūrādeva smitena prakāśitaprītiścandrā-pīḍaḥ prakṛtivallabhāmapi kādambarīsakāśātprasādalabdhāparasaubhāgyāmi-va vallabhataratāmupāgatāmutthāyātiśayadarśitādaramāliliṅga pattralekhā-m | meghanādaṃ ca praṇataṃ pṛṣṭe karakisalayena pasparśa | samupaviṣṭaścābravīt |pattralekhe kathaya tatrabhavatyā mahāśvetāyāḥ samadalekhāyā devyāḥ kāda-mbaryāśca kuśalam | kuśalī vā sakalastamālikākeyūrakādiḥ parija-na iti | sābravīt | deva yathājñāpayasi bhadram | tvāmarcayati śekharīkṛ-tāñjalinā sasakhījanā saparijanā devī kādambarī | ityevamuktavatīṃpattralekhāmādāya mandirābhyantaraṃ visarjitarājaloko viveśa | tatracottāmyatā manasā dhārayitumapārayankutūhalamatiprītyā dūramutsāri-taparijanaḥ praviśyāgāramaciraprarūḍhāyāḥ sthalakamalinyāḥ pṛthubhiru-nnālaiḥ palāśairuparacitātapatrakṛtyāyā adhyāsya madhyabhāgamanyatarasyamarakatapatākāyamānasya pattramaṇḍapasya tale caraṇāravindena samutsāryasukhaprasuptaṃ haṃsamithunamupaviśyāprākṣīt | pattralekhe kathaya kathamasisthitā | kiyanti vā dināni | kīdṛśo vā devīprasādaḥ | kā vāgoṣṭhyaḥ samabhavan | kīdṛśyo vā kathāḥ samajāyanta | ko vāti-śayenāsmānsmarati | kasya vā garīyasī prītiḥ | ityevaṃ pṛṣṭā cavyaji≤nya≥«jña»pat | deva dattāvadhānena śrūyatāṃ yathā sthitāsmi yāvantivā dināni yādṛśo vā devīprasādo yathā vā goṣṭhyaḥ samabhavanyā-dṛśyaśca kathāḥ samajāyanta |</p>
      <pb n="231"/>
      <p xml:id="p231_l13" n="231,13">tataḥ khalvāgate deve keyūrakeṇa saha pratinivṛtyāhaṃ tathaiva kusuma-śayanīyasamīpe samupāviśam | atiṣṭhaṃ ca sukhaṃ navanavānanubhavantīdevīprasādān | kiṃ bahunā | prāyeṇa mama cakṣuṣi cakṣurvapuṣi vapuḥkare karapallavo nāmākṣareṣu vāṇī prītau hṛdayaṃ devyāḥ sakalameva taṃdivasamabhavat | aparāhne ca māmevāvalambya niṣkramya himagṛhakā-tsaṃcarantī yadṛcchayā niṣiddhaparijanā vallabhabālodyānaṃ jagāma | tatrasudhādhavalāṃ kālindījalataraṃgamayyeva marakatasopānamālayā pramada-vanavedikāmadhyārohat | tasyāṃ ca maṇisthūṇāvaṣṭambhā sthitā | sthitvāca muhūrtamiva hṛdayena saha dīrghakālamavadhārya kimapi vyāhartumiccha-ntī niścaladhṛtatārakeṇa niṣpandapakṣmaṇā cakṣuṣā mukhaṃ me suciraṃ vya-lokayat | vilokayantyeva ca kṛtasaṃkalpā madanāgniṃ praveṣṭumicchantīsasnāviva svedāmbhaḥsrotasi | svedāmbhaḥsrotaseva taralīkṛtā samaka-mpata | kampitāṅgī ca patanabhiyevāgṛhyata viṣādena |</p>
      <pb n="232"/>
      <p xml:id="p232_l3" n="232,3">atha mayā viditābhiprāyayā tanmukhaviniveśitaniṣkampanayanada-ttāvadhānayājñāpayeti vijñāpite nijāvayavairapi vepathumadbhirnivāryamā-ṇeva rahasyaśravaṇalajjayātmapratimāmapi likhitamaṇikuṭṭimena caraṇā-ṅguṣṭhenāpakramāyevāmṛśantī bhavanakalahaṃsānkuṭṭimollekhamukharitanūpureṇacaraṇāravindena visarjayantī karṇotpalamadhukarānapi svidyadvadanavya-janīkṛtenāṃśukapallavenotsārayantī tāmbūlavīṭikāśakalamutkocamivadantakhaṇḍitaṃ śikhaṇḍine dadatī vanadevatāśravaṇaśaṅkiteva muhurmuhuri-tastato vilokayantī vaktukāmāpi na śaknoti sma kiṃcidapi lajjā-kalitagadgadā gaditum | prayatnatopi cāsyā niḥśeṣaṃ jvalatā madanāna-leneva dagdhājasraṃ pravahatā nayanodakenevoḍhā praviśadbhirduḥkhairivākrāntāpatadbhiḥ kusumacāpaśarairiva śakalīkṛtā niṣpatadbhirniśvasitairivanirvāsitā hṛdayavartibhiścintāśatairiva vidhṛtā niśvāsapāyibhirmadhuka-rakulairiva nipītā na prāvartata vāṇī | kevalaṃ duḥkhasahasragaṇanāyamuktākṣamālikāmiva kalpayantī galadbhiraspṛṣṭakapolasthalaiḥ śucibhi-radhomukhī nayanajalabindubhirdurdinamadarśayat | tadā ca tasyāḥ sakā-śādaśikṣateva lajjāpi lajjālīlāṃ vinayopi vinayātiśayaṃ mugdha-tāpi mugdhatāṃ vaidagdhyamapi vaidagdhyaṃ bhayamapi bhīrutāṃ vibhramopi vi-bhramitāṃ viṣādopi viṣāditāṃ vilāsopi vilāsam | tathābhūtā cadevi kimidamiti vijñāpitā mayā pramṛjya lohitāyamānodare lo-cane duḥkhaprakarṣeṇātmanaḥ samudbandhanāyeva mṛṇālakomalayā bāhulatayāvedikākusumapālikāgrathitakusumamālāmavalambya samunnataikabhrūlatā mṛ-tyumārgamivālokayantī dīrghamuṣṇaṃ ca niḥśvasitavatī | taduḥkhakāra-ṇamutprekṣamāṇayā ca kathanāya punaḥpunaranubadhyamānā mayā vrīḍayānakhamukhalikhitaketakīdalā likhitveva vaktavyamarpayantī vivakṣā-sphuritādharā niḥśvāsamadhukarānivopāṃśu saṃdiśantī kṣititalanihita-niścalanayanā suciramatiṣṭhat |</p>
      <pb n="233"/>
      <p xml:id="p233_l6" n="233,6">krameṇa ca bhūyo manmukhe nidhāya dṛṣṭiṃ punaḥpunarapyāpūryamāṇalo-canacyutairmadanānaladhūmadhūsarāṃ vācamiva kṣālayantī bāṣpajalabindubhi-rbāṣpajalabinduvyājena ca vilakṣasmitasphuritairdaśanāṃśubhiḥ sādhvasa-vismṛtānapūrvānabhidheyavarṇāniva grathnantī kathamapi vyāhārābhimukhamā-tmānamakarot | abravīcca mām | pattralekhe vallabhatayā tasminsthāne natāto nāmbā na mahāśvetā na madalekhā na jīvitaṃ yatra me bhavatī | darśa-nātprabhṛti priyāsi | na jāne kenāpi kāraṇenāpahastitasakalasakhījanaṃtvayi viśvasiti me hṛdayam | kamaparamupālabhe | kasya vānyasyakathayāmi paribhavam | kena vānyena saha sādhāraṇīkaromi duḥkham |duḥkhabhāramimamasahyaṃ nivedya bhavatyāstyakṣyāmi jīvitam | jīvitenaivaśapāmi te | svahṛdayenāpi viditavṛttāntenāmunā jihremi kimutā-parahṛdayena | kathamiva mādṛśī rajanikarakiraṇāvadātaṃ kaulīnena kulaṃkalaṅkayiṣyati | kulakramāgatāṃ ca lajjāṃ parityakṣyati | akanyakocitevā cāpale cetaḥ pravartayiṣyati | sāhaṃ na saṃkalpitā pitrā na dattāmātrā nānumoditā gurubhirna kiṃcitsaṃdiśāmi na kiṃcitpreṣayāmi nā-kāraṃ darśayāmi | kātarevānātheva balādavaliptena gurugarhaṇīyatāṃnītā kumāreṇa candrāpīḍena | kathaya mahatāṃ kimayamācāraḥ | kiṃparicayasyedaṃ phalam | yadevamabhinavabisakisalayatantusukumāraṃ me manaḥparibhūyate | aparibhavanīyo hi kumārikājano yūnām | prāyeṇa prathamaṃmadanānalo lajjāṃ dahati tato hṛdayam | ādau vinayādikaṃ kusume-ṣuśarāḥ khaṇḍayanti paścānmarmāṇi | tadāmantraye bhavatīṃ punarjanmāntara-samāgamāya | na hi me tvattonyā priyatarā | prāṇaparityāgaprāyaści-ttācaraṇena prakṣālayāmyātmanaḥ kalaṅkam | ityabhidhāya tūṣṇīmabhūt |</p>
      <pb n="234"/>
      <p xml:id="p234_l6" n="234,6">ahaṃ tu yatsatyamaviditavṛttāntatayā hrīteva bhīteva vilakṣeva vi-saṃjñeva saviṣādaṃ vijñāpitavatī | devi śrotumicchāmyājñāpaya kiṃ kṛtaṃdevena candrāpīḍena ko vāparādhaḥ samajani kena vā khalvavinayenakheditamakhedanīyaṃ devyāḥ kumudakomalaṃ manaḥ | śrutvā prathamamutsṛṣṭajī-vitāyāṃ mayi paścātsamutsrakṣyasi jīvitam | ityevamabhihitā ca puna-ravadat | āvedayāmi te | avahitā śṛṇu | svapneṣu pratidivasamāgatyā-gatya me rahasyasaṃdeśeṣu nipuṇadhūrtaḥ pañjaraśukasārikā dūtīḥ karoti |suptāyāḥ śravaṇadantapattrodareṣu vyarthamanorathamohitamānasaḥ saṃketasthā-nāni likhati | svedaprakṣālitākṣarānapi nipatitasāñjanāśrubindupaṅkti-kathitātmāvasthānānmanoharānsaṃmohāśānuvartino madanalekhānpreṣayati |nijānurāgeṇa balādarañjayadalaktakaraseneva caraṇau | avinayaniśce-tano nakhapratibimbitamātmānaṃ bahu manyate | upavaneṣvekākinyā grahaṇa-bhayapalāyamānāyāḥ pallavalagnāṃśukadaśāpratihatagamanāyā gṛhītveva sa-khībhirarpitāyā mithyāpragalbhaḥ parāṅmukhāyāḥ pariṣvaṅgamācarati | stana-sthale me likhanpattralatāṃ kuṭilatāmivānṛjuprakṛti prakṛtimugdhaṃ manaḥśikṣayati | hṛdayotkalikātaraṃgavātairiva śītalairmukhamarudbhiḥ śramaja-lasīkaratārakitāvalīkacāṭukāraḥ kapolau vījayati | svedasalila-śithilitagrahaṇagalitotpalaśūnyenāpi kareṇa yavāṅkurāniva nakhakira-ṇāñchuddhāndurvidagdhaḥ karṇapūrīkaroti | vallabhatarabālabakulasekakāla-kavalīkṛtānsurāgaṇḍūṣānsakacagrahamasakṛddhṛṣṭo māṃ pāyayati | bhavanā-śokatāḍanodyatānpādaprahārāndurbuddhiviḍambitaḥ śirasā pratīcchati | ma-nmathamūḍhamānasaśca kathaya he pattralekhe kena prakāreṇa niścetano niṣi-dhyate | pratyākhyānamapīrṣyāṃ saṃbhāvayati | ākrośamapi parihāsamāka-layati | asaṃbhāṣaṇamapi mānaṃ manyate | doṣasaṃkīrtanamapi smaraṇopā-yamavagacchati | avajñānamapyaniyantraṇaṃ praṇayamutprekṣate | lokāpavā-damapi yaśo gaṇayatīti |</p>
      <pb n="235"/>
      <p xml:id="p235_l9" n="235,9">tāmevaṃvādinīmākarṇya praharṣarasanirbharā manasyakaravam | aho ca-ndrāpīḍamuddiśya sudūramākṛṣṭā khalviyaṃ makaraketunā | yadi ca satya-meva kādambarīvyājena sākṣānmanobhavacittavṛttiḥ prasannā devasyatataḥ sahajaiḥ sādaraṃ saṃvardhitaiḥ pratyupakṛtamasya guṇairyaśasā dhavalitāḥkakubho yauvanena ratirasasāgarataraṃgaiḥ pātitā ratnavṛṣṭiryauvanavilā-sairlikhitaṃ nāma śaśini saubhāgyena prakāśitā nijaśrīrlāvaṇyenainda-vībhiriva vṛṣṭamamṛtaṃ kalābhiḥ | tathā ca cirāllabdhaḥ kālo malayā-nilena samāsāditovasaraścandrodayena prāptamanurūpaṃ phalaṃ madhumāsaku-sumasamṛddhyā gato madirārasadoṣo guṇatāṃ darśitaṃ mukhaṃ manmathayugā-vatāreṇeti | athāhaṃ prakāśaṃ vihasyābruvam | devi yadyevamutsṛjakopaṃ prasīda | nārhasi kāmāparādhairdevaṃ dūṣayitum | etāni khalukusumacāpasya cāpalāni śaṭhasya na devasya | ityevamuktavatīṃ māṃpunaḥ sakutūhalā sā pratyabhāṣata | yoyaṃ kāmaḥ kopi vā kathayakāni kānyasya rūpāṇīti | tāmahaṃ vyajijñapam | devi kutosyarūpam | atanureṣa hutāśanaḥ | tathā hi | aprakāśayañjvālāvalīḥsaṃtāpaṃ janayati | aprakaṭayandhūmapaṭalamaśru pātayati | adarśayanbhasma-rajonikaraṃ pāṇḍutāmāvirbhāvayati | na ca tadbhūtametāvati tribhuvanesyaśaraśaravyatāṃ yanna yātaṃ yāti yāsyati vā | gṛhītakusumakārmukobāṇairbalavantamapi vidhyati | api cānenādhiṣṭhitānāṃ kāminīnāṃpaśyantīnāṃ cintāpriyamukhacandrasahasrāṇi saṃkaṭamambaratalaṃ likhantīnāṃdayitākārānavistīrṇa mahīmaṇḍalaṃ gaṇayantīnāṃ vallabhaguṇānalpīyasīsaṃkhyā śṛṇvantīnāṃ priyatamakathāmabahubhāṣiṇī sarasvatī dhyāyantīnāṃprāṇasamasamāgamasukhāni hrasīyānkālo hṛdayasyāpatatīti |</p>
      <pb n="236"/>
      <p xml:id="p236_l9" n="236,9">etadākarṇya ca kṣaṇaṃ vicintya pratyavādīt | pattralekhe yathā katha-yasi tathā janoyaṃ kāritaḥ kumāre pakṣapātaṃ pañceṣuṇā | yānyasyaitānirūpāṇi samadhikāni vā tāni mayi vartante | hṛdayādavyatiriktāsī-dānīṃ bhavatīmeva pṛcchāmi | upadiśa tvaṃ yadatra me sāṃpratam | evaṃvidhānāṃvṛttāntānāmanabhijñāsmi | api ca me gurujanavaktavyatāṃ nītāyā nitarāṃlajjitāyā jīvitānmaraṇameva śreyaḥ paśyati hṛdayam | ityevaṃvā-dinīṃ bhūyastāmahamevamavocam | alamalamidānīṃ devi kimanenākāraṇa-maraṇānubandhena | anārādhitaprasannena kusumaśareṇa bhagavatā te varodattaḥ | kā cātra gurujanavaktavyatā yadā khalu kanyakāṃ gururivapañcaśaraḥ saṃkalpayati mātevānumodate piteva dadāti sakhīvotkaṇṭhāṃjanayati dhātrīva taruṇatāyāṃ ratyupacāraṃ śikṣayati | kimiva katha-yāmi te yāḥ svayaṃ vṛtavatyaḥ patīn | yadi ca naivamanarthaka eva tarhidharmaśāstropadiṣṭaḥ svayaṃvaravidhiḥ | tatprasīda devi | alamamunā mara-ṇānubandhena śape te pādapaṅkajasparśena | saṃdiśa preṣaya mām | yāmyāna-yāmi devi te hṛdayadayitam | ityevamukte mayā prītidravārdrayā dṛṣṭyāpibantīva māṃ nirudhyamānairapi makaraketuśarajarjaritāṃ bhittveva lajjāṃlabdhāntarairnipatadbhiranurāgavibhramairākulīkriyamāṇā priyavacanaśravaṇa-prītyā ca svedāśliṣṭamutkṣipya romāñcajālakena dadhatīvottarīyāṃśukaṃpreṅkhatkuṇḍalamāṇikyapattramakarakoṭilagnaṃ ca śaśikiraṇamayaṃ maraṇapā-śamiva makaraketunā nihitaṃ kaṇṭhe hāramunmocayantī praharṣavihvalāntaḥ-karaṇāpi kanyakājanasahajāṃ lajjāmivāvalambya śanairavadat |</p>
      <pb n="237"/>
      <p xml:id="p237_l7" n="237,7">jānāmi te garīyasīṃ prītim | kevalamakaṭhoraśirīṣapuṣpamṛduprakṛteḥkutaḥ prāgalbhyametāvannārījanasya viśeṣato bālabhāvabhājaḥ kumārīlo-kasya | sāhasakāriṇyastā yāḥ svayaṃ saṃdiśanti samupasarpanti vā |svayaṃ sāhasaṃ saṃdiśantī bālā jihremi | kiṃ vā saṃdiśāmi | atipri-yosīti paunaruktyaṃ tavāhaṃ priyātmeti jaḍapraśnastvayi garīyānanurāgaiti veśyālāpastvayā vinā na jīvāmītyanubhavavirodhaḥ paribhavatimāmanaṅga ityātmadoṣopālambho manobhavenāhaṃ bhavate dattetyupasarpaṇo-pāyo balāddhṛtosi mayeti bandhakīdhārṣṭyamavaśyamāgantavyamiti saubhā-gyagarvaḥ svayamāgacchāmīti strīcāpalamananyaraktoyaṃ parijana itisvabhaktinivedanalāghavaṃ pratyākhyānaśaṅkayā na saṃdiśāmītyaprabuddhabodha-namanapekṣitānujīvitaduḥkhadāruṇā syāmityatipraṇayitā jñāsyasi mara-ṇena prītimityasaṃbhāvyameveti |</p>
      <pb n="239"/>
    </div>
    <div n="uttarabhāga">
      <milestone n="&lt;kādambarī |&gt;"/>
      <milestone n="&lt;uttarabhāgaḥ |&gt;"/>
      <p xml:id="p239_l3" n="239,3"/>
      <lg n="239,3" xml:id="v239_3">
        <l>dehadvayārdhaghaṭanāracitaṃ śarīra-<caesura/>mekaṃ yayoranupalakṣitasaṃdhibhedam |</l>
        <l>vande sudurghaṭakathāpariśeṣasiddhyai<caesura/>sṛṣṭergurū girisutāparameśvarau tau || 1 ||</l>
      </lg>
      <p xml:id="p239_l7" n="239,7"/>
      <lg n="239,7" xml:id="v239_7">
        <l>vyādhūtakesarasaṭāvikarālavaktraṃ<caesura/>hastāgravisphuritaśaṅkhagadāsicakram |</l>
        <l>āviṣkṛtaṃ sapadi yena nṛsiṃharūpaṃ<caesura/>nārāyaṇaṃ tamapi viśvasṛjaṃ namāmi || 2 ||</l>
      </lg>
      <p xml:id="p239_l11" n="239,11"/>
      <lg n="239,11" xml:id="v239_11">
        <l>ārya yamarcati gṛhe gṛha eva lokaḥ<caesura/>puṇyaiḥ kṛtaśca yata eva mamātmalābhaḥ |</l>
        <l>sṛṣṭaiva yena ca katheyamananyaśakyā<caesura/>vāgīśvaraṃ pitarameva tamānatosmi || 3 ||</l>
      </lg>
      <p xml:id="p239_l15" n="239,15"/>
      <lg n="239,15" xml:id="v239_15">
        <l>yāte divaṃ pitari tadvacasaiva sārdhaṃ<caesura/>vicchedamāpa bhuvi yastu kathāprabandhaḥ |</l>
        <l>duḥkhaṃ satāṃ tadasamāptikṛtaṃ vilokya<caesura/>prārabdha eva sa mayā na kavitvadarpāt || 4 ||</l>
        <pb n="240"/>
      </lg>
      <p xml:id="p240_l1" n="240,1"/>
      <lg n="240,1" xml:id="v240_1">
        <l>gadye kṛtepi guruṇā tu tathākṣarāṇi<caesura/>yannirgatāni pitureva sa menubhāvaḥ |</l>
        <l>ekaplavāmṛtarasāspadacandrapāda-<caesura/>saṃparka eva hi mṛgāṅkamaṇerdravāya || 5 ||</l>
      </lg>
      <p xml:id="p240_l5" n="240,5"/>
      <lg n="240,5" xml:id="v240_5">
        <l>gaṅgāṃ praviśya bhuvi tanmayatāmupetya<caesura/>sphītāḥ samudramitarā api yānti nadyaḥ |</l>
        <l>āsindhugāmini piturvacanapravāhe<caesura/>kṣiptā kathānughaṭanāya mayāpi vāṇī || 6 ||</l>
      </lg>
      <p xml:id="p240_l9" n="240,9"/>
      <lg n="240,9" xml:id="v240_9">
        <l>kādambarīrasabhareṇa samasta eva<caesura/>matto na kiṃcidapi cetayate janoyam |</l>
        <l>bhītosmi yanna rasavarṇavivarjitena<caesura/>taccheṣamātmavacasāpyanusaṃdadhānaḥ || 7 ||</l>
      </lg>
      <p xml:id="p240_l13" n="240,13"/>
      <lg n="240,13" xml:id="v240_13">
        <l>bījāni garbhitaphalāni vikāsabhāñji<caesura/>vaptreva yānyucitakarmabalātkṛtāni |</l>
        <l>utkṛṣṭabhūmivitatāni ca yānti poṣaṃ<caesura/>tānyeva tasya tanayena tu saṃhṛtāni || 8 ||</l>
      </lg>
      <p xml:id="p240_l17" n="240,17">api cedānīmānītasyāpi kumārasya na dadāti taralatālajjitālajjaiva darśanam | manobhavavikāravedanāvilakṣaṃ vailakṣyameva na pura-stiṣṭhati | apratipattisādhvasajaḍā jaḍataiva nopasarpati | svayamupasa-rpaṇalaghu lāghavameva tatpratipattisthairyaṃ nāvalambate | balāttadānayanāparā-dhabhītā bhītireva na saṃmukhībhavati | atha kathaṃcidgurujanatrapayā vārājakāryānurodhena vā cirāvalokitasahasaṃvardhitabandhujanadarśanasukhenavā suhṛnmukhakamalāvalokanotkaṇṭhayā vā punarāgamanakhedaparijihīrṣayāvā nijagṛhāvasthānarucyā vā janmabhūmisnehena vānicchayā vāsyajanasyopari pādapatanenāpi nānetumeva pārito yadā mayi snehātkṛta-yatnayāpi priyasakhyā tadā sutarāmeva na kiṃcit | kiṃ cādhunāpya-dhikamupajātam | saivāhaṃ kādambarī yānena kumāreṇa madhumadamukhara-madhukarakulakalakolāhalākulitakokakāminīkaruṇakūjitajanitavi-rahijanamanoduḥkhe vikacadalāraviṃdavṛṃdaniṣyandānaṃditamaṃdagaṃdhavahasugaṃdhada-śadiśi vikasitakusumāmodamukulitamāninīmānagrahonmocanadakṣaku-sumāyudhe karpūrakṣodamiśracaṃdanapaṃkapiṃḍe kupitakāminīvinodadakṣageya-mukharaparijane punaruktadarśanābhyutthānavrīḍitakaṃcukijane pradoṣasamayejaraṭhaśarakāṃḍavipāṃḍuniviḍakuṃḍaloddhṛṣṭalaḍahayuvatigaṃḍasthalānyakhaṃḍamaṃ-ḍale viḍaṃbayati maṃḍayati gaganaṃ cānavaratavisphuradviśadakaranikarani-rbharāvarjitajyotsnājalāsāravarṣiṇi caṃdramasi dūravikṣiptadalanivahakumu-dakānanāmodavāsitadigantāyāḥ kumudinyāstaṭe candrakarasparśapravṛtta-śaśimaṇiśikharanirjharajhaṃkāriṇi krīḍāparvatanitambake hṛdyaharicandana-rasakaṇikājālakacchalena tatkaratalasparśasukhasaṃbhavasvedajalanivahamivavahati tatkālahāriṇi muktāśilāpaṭṭaśayane kusumāmodasurabhitadaśa-diśi tuṣārakaṇanikarahāriṇyapi bahireva dehadāhamātrakāpahāriṇi sa-rvaramaṇīyānāṃ saṃdohabhūte himagṛhe kusumasrastarāvalambinī vīkṣitā |mamāpi cāpunaruktataddarśanaspṛhe te evaite locane yayorālokanapathamasauyātaḥ | tadeva cedamapratipattiśūnyaṃ hatahṛdayaṃ yenāntaḥpraviṣṭopi napārito dhārayitum | tadeva caitaccharīraṃ yena tatsamīpe ciramudāsīnenasthitam | sa eva cāyaṃ pāṇiryolīkagurujanāpekṣī nātmānaṃ pari-grāhitavān | anapekṣitaparapīḍaścandrāpīḍopi sa eva yotra vāradvaya-māgatya pratigataḥ | mayyevopakṣīṇamārgaṇatayā cākiṃcitkaronyatra pa-ñcaśaropi sa eva yastvayāvedito me |</p>
      <pb n="241"/>
      <pb n="242"/>
      <p xml:id="p242_l6" n="242,6">pratijñātaṃ ca mayā mahāśvetāyāḥ | tvayi duḥkhitāyāṃ nāhamā-tmanaḥ pāṇiṃ grāhayiṣyāmīti | sā tu devi maivaṃ sma manasi karoḥkumatiriyamatidāruṇoyaṃ pāpakārī makaraketuḥ kadācidadṛśyamānepriyajane janitahṛdayānurāgājjīvitamapyapaharatītyabravīt | etadapināstyeva me | madanena vā daivena vā viraheṇa vā yauvanena vānu-rāgeṇa vā madena vā hṛdayena vānyena vā kenāpi dattaḥ saṃkalpamayaḥkumāro janasaṃnidhāvapi kenacidavibhāvyamānaḥ siddha iva sarvadā medadāti darśanam | api cāsāviva nāyamakāṇḍaparityāganiṣṭhurahṛdayaḥ |ayamevāsmadvirahakātaraḥ | nāyaṃ naktaṃdivaṃ lakṣmīsamākulaḥ | napṛthivyāḥ patiḥ | na sarasvatīmapekṣate | na kīrtiśabdaṃ vardhayati |paśyāmi cāharniśamāsīnotthitā bhrāmyantī śayānā jāgratī nimī-litalocanā calantī svapnāyamānā ca śayane śrīmaṇḍape gṛha-kamalinīṣūdyāneṣu līlādīrghikāsu krīḍāparvatake bālagirinadikāsuca yathā tamajñajanaviḍambanaikahetuṃ vipralambhakaṃ kumāraṃ te tathākathitameva mayā | tadalamanayā tadānayanakathayā | ityabhidadhānātarki-tāgatamūrcheva nimīlitākṣī pakṣmāgrasaṃpiṇḍitanayanajalavarṣiṇī vilīya-mānevotpīḍyamānevāntarjātamanyuvegena tathaiva vedikāvitānanābhidā-māṃśukāvalambinyāṃ bāhulatikāyāmacchasalilasrotasi prasūtāyāṃ mṛ-ṇālikāyāmiva jalāhatiśyāmāruṇatāmarasamivānanamupāveśya tūṣṇī-mutkīrṇeva tasthau |</p>
      <pb n="243"/>
      <p xml:id="p243_l3" n="243,3">ahaṃ tu tacchrutvā samacintayam | satyameva garīyaḥ khalu jīvitā-lambanamidaṃ vinodaśca viyoginīnāṃ yaduta saṃkalpamayaḥ priyaḥ | nitarāṃkulāṅganānāṃ viśeṣataḥ kumārīṇām | tathā hi | anena sārdhamakṛta-dūtikāpādapatanadainyāni pratikṣaṇaṃ samāgamaśatānyakālaramaṇīyānisvecchābhisaraṇasaukhyānyadūṣitakanyakābhāvāni suratāni | surateṣucākṛtastanavyavadhānaduḥkhānyāliṅganānyajanitavraṇadarśanavrīḍāni nakha-dantakṣatasukhānyanākulitakeśapāśāḥ kacagrahamahotsavāḥ śabdavihī-nāni nidhuvanānyanutpāditagurujanavibhāvitakṣatavailakṣyāṇyadharakhaṇḍa-navilasitāni | nainamandhakārarāśirantarayati | na jaladharadhārāpātaḥsthagayati | na nīhāranikarastirodadhāti | ityevaṃ cintayantyā eva menu-rāgakathārasaplāveneva raktatāmagāddivasaḥ | tatkṣaṇaṃ prakaṭitarāgaṃ hṛdaya-miva kādambaryāstrapayā palāyamānamadṛśyata ravimaṇḍalam | pallavaśa-yanamiva saṃdhyārāgamaracayadyāminī | paricāraka iva candramaṇiśi-lātalatalpamakalpayatpradoṣaḥ | atrāntare cāgatya svaṃ svaṃ niyogama-śūnyaṃ kurvāṇā dūrato dīpikādhāriṇyo gandhatailāvasiktasurabhiga-ndhodgāriṇībhirdīpikābhirviracitacakravālikā bālikāḥ paryavārayan |atha nirmalalāvaṇyalakṣitāni dīpikāpratibimbāni jvalitāni mada-nasāyakaśalyānīvāṅgalagnāni samudvahantīṃ navanirantarakalikācitāṃcampakalatāmiva tathāvasthitāṃ tāṃ punarvyajijñapam | devi prasīda |nārhasyakhedārhā hṛdayakhedakāriṇaṃ saṃtāpamaṅgīkartum | saṃhara manyuvegam |eṣāhamādāya candrāpīḍamāgataiveti | athānena devanāmagrahaṇagarbheṇamadvacasā viṣāpaharaṇamantreṇeva viṣamūrchitā jhaṭityunmīlya nayane saspṛhaṃmāmavalokya kaḥ pradeśesminniti parijanamapṛcchat |</p>
      <pb n="244"/>
      <p xml:id="p244_l3" n="244,3">atha dhavalavasanollāsitagātrayaṣṭayo dvārapradeśasaṃpiṇḍitāṅgyaḥparaśurāmaśaravivaravinirgatā iva kalahaṃsapaṅktayaḥ kalahaṃsakalālāpa-madhuraravaiḥ prativācamiva prayacchadbhirnūpuraiḥ patatkarṇapūrapallavollāsitaiścā-jñāśravaṇāya dhāvadbhiriva śravaṇairmauktikakuṇḍalāṃśujālakāni skandha-deśanikṣiptāni cāmarāṇīva vahantyaḥ samāhatakapolasthalaiḥ kuṇḍalairba-lādiva vāhyamānā vācālaiḥ karṇotpalamadhukaraiḥ samājñāpayeti vyāha-rantyaḥ kanyakāḥ samadhāvan | ājñāpratīkṣāsu ca mukhaka-malāvalokinīṣu tāsu krameṇa dṛṣṭiṃ pātayantī snigdhāmindīvarasra-jamiva marakataśilātale nyaṣīdat | abravīcca | pattralekhe na khalupriyamiti bravīmi | tvāmeva paśyantī saṃdhārayāmyeva jīvitamaham |tathāpi yadyayaṃ te grahastatsādhaya samīhitam | ityabhidhāyāṅgaspṛṣṭani-vasanābharaṇatāmbūlapradānapradarśitaprasādātiśayāṃ māṃ vyasarjayat |</p>
      <p xml:id="p244_l15" n="244,15">ityāvedya ca kiṃcidiva namitamukhī śanaiḥ punarvyajijñapat | devapratyagradevīprasādātiśayāhitaprāgalbhyā duḥkhitā ca vijñāpayāmi | de-venāpyetadavasthāṃ devīṃ dūrīkurvatā kimidamāpannavatsalāyāḥ svaprakṛ-teranurūpaṃ kṛtamiti | candrāpīḍastu tathopālambhagarbha vijñaptaḥ pattrale-khayā taṃ ca kādambaryāḥ snehoktipuraḥsaraṃ gambhīraṃ ca saṃtāpaṃ ca sapa-rihāsaṃ ca sābhyarthanaṃ ca sābhimānaṃ ca sāvahelaṃ ca saprasādaṃ ca sa-nirvedaṃ ca sānurāgaṃ ca sārtiviśeṣaṃ ca sāvaṣṭambhaṃ ca sakopaṃ ca sā-tmārpaṇaṃ ca sasadbhāvaṃ ca sotprāsaṃ ca sopālambhaṃ ca sānukrośaṃ ca sa-spṛhaṃ ca sāvadhāraṇaṃ ca madhuramapi duḥśravaṃ sarasamapi śoṣahetuṃ koma-lamapi kaṭhoraṃ namramapyunnataṃ peśalamapyahaṃkṛtaṃ lalitamapi prauḍhamālāpa-mākarṇyotprekṣyotprekṣya ca stimitapakṣmatayā durviṣahaduḥkhabāṣpopaplutā-yatākṣaṃ tanmukhaṃ svabhāvadhīraprakṛtirapi nitarāṃ paryākulobhavat |</p>
      <pb n="245"/>
      <p xml:id="p245_l4" n="245,4">atha kādambarīśarīrādivālāpapadaireva sahāgatya yugapadgṛhīto hṛ-daye manyunā kaṇṭhe jīvitenādharapallave vepathunā mukhe śvasitena nāsāgresphuritena cakṣuṣi ca bāṣpeṇa ca tulyavṛttirbhūtvā kādambaryāḥ kṣaradbā-ṣpavikṣepaparyākulākṣaramuccaiḥ pratyuvāca | pattralekhe kiṃ karomi | anenadurātmanā duḥśikṣitena jñānābhimāninā paṇḍitaṃmanyena durvidagdhena durbu-ddhinālīkadhīreṇa svayaṃkṛtamithyāvikalpaśatasahasrabharitenāśraddadhānenamūḍhahṛdayena yadyadevānekaprakāraṃ śṛṅgāranṛttācāryeṇa bhagavatā manobhave-nāntargatavikārāvedanāya māmuddiśya bālā balātkāryate tattadevādṛṣṭa-pūrvatvāddivyakanyakānāṃ rūpānurūpalīlāsaṃbhāvanayā ca tāvato manoratha-syāpyātmana uparyasaṃbhāvanayā ca sarva sahajamevaitadasyā iti vikalpa-saṃśayadolādhirūḍhaṃ māṃ grāhayataivamīdṛśasya devyā duḥkhasya tava copāla-mbhasya hetutāṃ nītosmi | manye ca mamāpi manovyāmohakārī kopiśāpa evāyam | anyathāprabuddhabuddherapi yeṣu na saṃdeha upapadyate teṣvapisphuṭeṣu madanacihneṣu kathaṃ me dhīrvyāmuhyeta | tiṣṭhantveva tāvadatisū-kṣmatayā durvibhāvavṛttīni tāni smitāvalokitakathitavihṛtalīlā-lajjāyitāni yānyanyathāpi saṃbhavanti | cirānubhūtātmakaṇṭhasaṃsargasu-bhagaṃ hāramimamakṛtapuṇyasya me tatkṣaṇameva kaṇṭhe kārayantyā kimivanāveditam | api ca himagṛhakavṛttāntastu tavāpi pratyakṣa eva |tatkimatra praṇayakopākṣiptayāpyanyathā vyāhṛtaṃ devyā | sarva evāyaṃviparyayānmama doṣaḥ | tadadhunā prāṇairapyupayujyamānastathā karomiyathā nedṛśamekāntaniṣṭhurahṛdayaṃ jānāti māṃ devī | ityevaṃ vadatyevacandrāpīḍeśrāvitaiva praviśya vetrahastā pratīhārī kṛtapraṇāmā vyajñā-payat | yuvarājaivaṃ devī vilāsavatī samādiśati | kṛtajalpātpari-janataḥ śrutaṃ mayā yathā kila pṛṣṭhataḥ sthitādya pattralekhātra punaḥparāgateti | na ca me tvayyasyāṃ ca kaścidapi snehasya viśeṣo vila-satīti mayaiveyaṃ saṃvardhitā | api ca tavāpi kāpi mahatī velāvartatedṛṣṭasya | tadanayā sahita evāgaccha | manorathaśatalabdhamatidurlabhaṃte mukhakamalālokanamiti |</p>
      <pb n="246"/>
      <p xml:id="p246_l9" n="246,9">candrāpīḍastu tadākarṇya cetasyakarot | aho saṃdehadolārūḍhaṃ mejīvitam | evamambā nimeṣamapi māmapaśyantī duḥkhamāste | pattralekhā-mukhena caivamājñāpitamāgamanāya me niṣkāraṇavatsalena devīprasādena |ājanmakramāhito balavāñjananīsnehaḥ | vāñchākulaṃ hṛdayam | a-mocyaṃ tātacaraṇaśuśrūṣāsukham | pramāthī manmathahatakaḥ | hāriṇīgurujanalālanā | duḥsahānyutkaṇṭhitāni | anubandhinī bāndhavaprītiḥ |kutūhalinyabhinavaprārthanā | mukhāvalokinaḥ kulakramāgatā rājānaḥ |jīvitaphalaṃ priyatamāmukhāvalokanam | anuraktāḥ prajāḥ | garīyā-ngandharvarājasutānurāgaḥ | dustyajā janmabhūmiḥ | parigrāhyā devī kā-dambarī | kālātipātāsahaṃ manaḥ | viprakṛṣṭamantaraṃ hemakūṭavindhyā-calayoḥ | ityevaṃ cintayanneva pratīhāryopadiśyamānavartmā pattralekhā-karāvalambī jananīsamīpamagāt | tatraiva ca tamanekaprakārajananīlā-lanasukhācintitadurviṣahahṛdayotkaṇṭhaṃ divasamanayat |</p>
      <p xml:id="p246_l22" n="246,22">upanatāyāṃ cātmacintāyāmivāndhakāritadaśadiśi śarvaryāmanivā-ryavirahavedanonmathyamānamānasākuleṣu kalakaruṇamuccairvyāharatsu cakra-vākayugaleṣūttejitasmaraśaraṃ samutsarpamāṇeṣu candramasoṅkolladhūlidhūsa-rālokeṣvagramayūkheṣu vijṛmbhamāṇakumudinīśvāsaparimalagrāhiṇi mandaṃmandamāvātumārabdhe pradoṣānile ca śayanavartī nimīlitalocanopyaprā-ptanidrāvinodaḥ hemakūṭāgamanakhedānnipatya viśrānteneva pādapallavacchā-yāyāṃ jaṅghānurodhirohiṇā lagneneva susaṃhatayorūrvorlikhiteneva vistā-riṇi nitambaphalake magneneva nābhimudrāyāmullasiteneva romarājyāmā-rūḍheneva trivalisopānahāriṇi madhyabhāge kṛtapadenevonnativistāraśā-lini stanataṭe muktātmaneva bāhvoḥ kṛtāvalambaneneva hastayorāśliṣṭe-neva kaṇṭhe praviṣṭeneva kapolayorutkīrṇenevādharapuṭe grathiteneva nāsi-kāsūtre samunmīliteneva locanayoḥ sthiteneva lalāṭaśālāyāmanvi-teneva cikurabhārāndhakāre plavamāneneva sarvadikpathaplāvini lāvaṇyapū-raplave manasā sasmāra smarāyatanabhūtasya kādambarīrūpasya |</p>
      <pb n="247"/>
      <p xml:id="p247_l13" n="247,13">utpannātmīyabuddhiśca nirbharasnehārdracetāstata eva vāsarādārabhya tāṃprati gṛhītarakṣāparikara iva yato yata eva maṇḍalitakusumakārmukaṃmakaradhvajamasyāṃ praharantamālokitavānstatastata evātmānamantarorpita-vān | evamamānamālatīkusumakomalatanau nirghṛṇaṃ praharanna lajjasaityupālabhamāna iva divasamuttaralatārayāntarbāṣpārdrayā dṛṣṭyā kusu-macāpaṃ punaḥ smaraśaraprahāramūrchitāṃ saṃjñāmiva lambhayituṃ tāmavayavairu-vāha svedajalalavānutsasarja ca dīrghadīrghānniśvāsamārutān | taccetanā-lambhamudita iva ca sarvāṅgīṇaṃ kṣaṇamapi na mumoca romāñcam | sahyatehṛdayena vedanā na veti tadvārttāṃ praṣṭumiva niyuktena manasā śūnyatā-madhārṣīt | tatprativārttākarṇanāyeva ca gṛhītamaunaḥ sarvadaivātiṣṭhat |tadānanālokanāntaritamiva sarvameva nādrākṣīt | candrabimbepi nāsyadṛṣṭiraramata | tadālāpaparipūritaśrotrendriya iva na kiṃcidapyaparamantaḥ-karṇe kṛtavān | vīṇādhvanayopyasya bahirevāsan | subhāṣitānyapina praveśamalabhanta | suhṛdvācopi paruṣā ivābhavan | bāndhavajanajalpi-tānyapi nāsukhāyanta | bhāvāvagamabhītyeva yathāpūrva na kasyaciddarśa-namadāt | anavaratamuktajvālena madanahutabhujāntardahyamānopi gurujana-trapayā na sadyaḥ samuddhṛtārdrāravindaśayanamabhajata | na sarasabisalatājā-lāni gātreṣvakarot | na jalalavabhauktikakṣodatārakitānyajaṭharapadmi-nīpattrāṇi pārśvepyakārayat | na kusumapallavastrastararacanāmādideśa |nānavaratadhārānipātollasitaśiśirasīkarābaddhadurdinaṃ dadarśāpi dhārā-gṛham | na makarandasaṃtatasaṃpātaśītalābhyantarāṇi harmyodyānalatābhavanā-nyapyasevata | na malayajajalalulitapṛṣṭheṣu maṇikuṭṭimeṣvapyaluṭhadiccha-yā | na tuhinakarakaranikarasaṃkrāntihṛdyeṣu lalanākarakalitacandrakā-ntamaṇidarpaṇeṣvapyasaṃkrāmayadātmasaṃpātam | kiṃ bahunā | nāśyānaharica-ndanarasacarcāmapyā caraṇādadāpayat |</p>
      <pb n="248"/>
      <p xml:id="p248_l15" n="248,15">evameva kevalaṃ rātrau divācākṛtanirvṛti jvalatāpyadahanātmakenadahatāpyakṣatasnehendhanena duḥkhānubhāvanāyeva bhasmasādakurvatā madana-dahanenāntarbahiśca kvāthyamānadehaḥ śoṣamagāt | ārdratāṃ punaḥ pratikṣa-ṇādhīyamānavṛddhiṃ nātyākṣīt | evaṃ ca niṣpratikriyatayā dustyajatayāvātivisaṃṣṭhulenopāsyamānopi manasijenākārameva lokalocanebhyora-kṣanna kusumaśarasāyakebhyo jīvitam | tanoreva tānavamaṅgīcakārana lajjāyāḥ | śarīrasthitāvevānādaraṃ kṛtavānna kulakramasthitau |prajā evānvarudhyata na manmathotkalikāḥ | sukhamevāvadhīrayāmāsana dhairyam | evaṃ cāsya puraḥ kādambarīrūpaguṇāvaṣṭambhāhitaprāṇenabalavatānurāgeṇākṛṣyamāṇasya paścādgurujanapratibandhadṛḍhatareṇa mahī-yasā snehena ca vāryamāṇasya gabhīraprakṛteḥ saritpateriva candramasāsudūramullāsyamānasyāpi maryādāvaśādātmānaṃ stambhayataḥ kathaṃkathamapikatipayeṣvapi sahasrasaṃkhyāyamāneṣvatikrānteṣu vāsareṣvekadā raṇara-ṇakasakāśādivāntaralabdhāvasthāno nirgatya bahirnagaryāstaraṃgasaṅgaśī-tasīkarāsāramarunti kalakvaṇitakalahaṃsacakravākacakravālākrāntasara-sasukumārasaikatāni siprātaṭānyanusarannātidūramiva caraṇābhyāmevababhrāma | bhrāmyaṃśca rudratanayāyatanaṃ rayeṇāgacchataḥ sāvaṣṭambhayā gatyātvaritakhurasaṃcārānyujyamānāṃśca viralībhavataśca saṃghaṭṭamānāṃśca viśli-ṣyataścotsahamānāṃśca lambamānāṃśca parāpatataśca vicchinnapaṅktivyavasthānā-nskhalatopi patatopyavasīdatopi yathāśakti sādibhirutpīḍitānniḥ-sahatayā dūrāgamanakhedamatitvarayāgamanakāryagauravamāvedayato dūrāde-vātibahūniva turaṃgamānadrākṣīt | dṛṣṭvā cotpannakutūhalasteṣāṃ parijñā-nāyānyatamaṃ puruṣaṃ prāhiṇot | ātmanāpyūrudaghnena payasottīrya siprāṃtasminneva bhagavataḥ kārtikeyasyāyatane tatprativārttāṃ pratipālayanna-tiṣṭhat |</p>
      <pb n="249"/>
      <p xml:id="p249_l17" n="249,17">tatrasthaśca kutūhalāttasminneva vājivṛnde nikṣiptadṛṣṭiḥ pārśvasthitāṃhastenākṛṣya pattralekhāmavādīt | pattralekhe paśya ya eṣa pura evā-rkakiraṇanivāraṇollāsitayā preṅkhadālolalambaśikhayā mayūrapiccha-mayyā chatrikayā durvibhāvyavadanośvavāro jñāyate keyūrakoyamiti |yāvattayā sahaivaṃ nirūpayatyeva tāvattasmātprahitapuruṣādupalabdhātmā-vasthānaṃ dṛṣṭipatha evāvatīrya turaṃgamādāpatantaṃ dūrāddrutāgamanadhūlīdhūsara-śyāmīkṛtaśarīraṃ parivartitamivetarākāreṇojjhitāṅgarāgasaṃskārama-linena vapuṣā viṣādaśūnyena ca mukhenāntarduḥkhasaṃbhārapiśunayā cadṛṣṭayā dūrata evāpṛṣṭāmapi kaṣṭāṃ kādambarīsamavasthāmanakṣaramāvedaya-ntaṃ keyūrakamadrākṣīt | dṛṣṭvā ca darśitaprītirehyehītyāhūya sasaṃbhrama-praṇatopasṛtamatidūraprasāritābhyāṃ dorbhyāṃ paryaṣvajata tam | apa-sṛtya punaḥ kṛtanamaskāre tasminnanāmayapraśnavacasā saṃvardhya sarvānevatatsahāyānpuraḥ sthitaṃ punaḥ punaḥ saspṛhamālokya keyūrakamavādīt |keyūraka tvaddarśanenaiva bhadraṃ devyāḥ saparivārāyā ityetadāveditam |āgamanakāraṇamapi viśrāntaḥ sukhitaḥ kathayiṣyasi | ityuktvā saṃbhrā-ntāgatārohakaḍhaukitāṃ kariṇīmāruhya kutosya janasya sukhitetyabhida-dhānameva keyūrakaṃ pṛṣṭhataḥ pattralekhāṃ cāropya svabhavanamayāsīt |tatra ca niṣiddhāśeṣarājalokapraveśaḥ praviśya vallabhodyānaṃ saparivāreṇakeyūrakeṇa sahottāmyatā cetasācetitameva divasakaraṇīyaṃ nirvartayā-māsa | nirvartya ca pattralekhādvitīyaḥ sudūrotsāritaparijanaḥ keyūra-kamāhūyābravīt | keyūraka kathaya devyāḥ kādambaryāḥ samadalekhāyāmahāśvetāyāśca saṃdeśam |</p>
      <pb n="250"/>
      <p xml:id="p250_l16" n="250,16">ityabhihitavati candrāpīḍe puraḥ sapraśrayamupaviśya keyūrakopyagā-dīt | deva kiṃ vijñāpayāmi | nāsti mayi saṃdeśalavopi devyāḥ kā-dambaryāḥ samadalekhāyā mahāśvetāyā vā | yadaiva pattralekhāṃ meghanādāyasamarpyāgatena pratinivṛtya mayāyaṃ devasyojjayinīgamanavṛttānto nivedi-tastadaivordhvaṃ vilokya dīrghamuṣṇaṃ ca niśvasya sanirvedamevametadityuktvo-tthāya mahāśvetā punastapase svamevāśramapadamājagāma | devyapi kādambarījhaṭiti hṛdaye drughaṇenevābhihatātarkitāpatitāśanineva mūrdhni tāḍitāntaḥ-pīḍākūṇananimīlitena cakṣuṣā mūrchiteva muṣiteva paribhūteva vañcitevaconmukteva cāntaḥkaraṇenāviditamahāśvetāgamanavṛttāntā ciramiva sthi-tvonmīlya nayane vilakṣeva lajjiteva vismṛteva vismayastabdhadṛṣṭirma-hāśvetāyāḥ kathayeti sāsūyamiva māmādiśya madalekhāyāṃ punarvalita-mukhī savilakṣasmitaṃ madalekhesti kenacidapareṇaitatkṛtaṃ kariṣyate vāyatkumāreṇa candrāpīḍenetyevamabhidadhatyutthāya nivāritāśeṣaparijana-praveśā śayanīye nipatyottaravāsasottamāṅgamavaguṇṭhya nirviśeṣahṛdaya-vedanāṃ madalekhāmapyanālapantī sakalameva taṃ divasamasthāt | paredyuścaprātarevopasṛtaṃ māmevaṃ dṛḍhataraśarīreṣu mriyamāṇeṣviva bhavatsvahamīdṛ-śīmavasthāmanubhavāmītyupālabhamāneva na me bhavadbhiḥ pārśvavartibhiḥ kā-ryamiti nirbhartsayantīva kiṃ me purastiṣṭhasītyantarmanyuvegena tarjayantīvaca bāṣpapūrodrekotkampaparyākulayā dṛṣṭyā ciramālokitavatī | tathādṛṣṭaśca duḥkhitayā devyādiṣṭameva gamanāyātmānaṃ manyamānohamanive-dyaiva devyai devapādamūlamupāgatosmi | tacca devaikaśaraṇajanajīvitapari-trāṇākulamateḥ keyūrakasya vijñāpanākarṇanāvadhānadānena prasādaṃ kartu-marhati devaḥ | deva śrūyatām | yadaiva te prathamāgamanenāmodinā malayā-nileneva calitaṃ samastameva tatkanyakālatāvanaṃ tadaiva sakalabhuvana-manobhirāmaṃ bhavantamālokya vasantamiva raktāśokatarulatāmivārūḍha-vānmakaraketanastām | idānīṃ tu mahāntamāyāsamanubhavati tvadarthekādambarī | tasyā hi dinakarodayādārabhya divasakarakāntopalāna-lasyeva niḥśabdasyāpavaneritasyādhūmasyābhasmanaḥ prajvalato makaradhva-jahutabhujo na parijanakarakamalakalitakomalapallavalāsyalīlayā prasa-rabhaṅgaḥ | nānuttālatālavṛntavāntajalajaḍakaṇikāsārasekena nivṛttiḥ |na sarasaharicandanapaṅkacchaṭāchuraṇena chedaḥ | na vidalitamuktāphala-vālukāpaṭaloddhūlanena vyuparamaḥ | notkīlitayantramayakalahaṃsapaṅktimu-ktāmbudhāreṇa dhārāgṛheṇa praśamaḥ | yathā yathā calitajalayantraviga-litābhiratiśiśirasīkaranikaratārakitābhirambudhārābhirāhanyate tathātathā vaidyutānalasahodara iva sphurati madanapāvakaḥ | sutarāṃ caśiśiraḥ kundakalikākalāpamañjarīmiva vikāsayati svedajalalava-jālakasaṃtatimupacāraḥ | citraṃ cedam | makaraketuhutabhujā dahyamāna-mapyagniśaucamaṃśukamiva nitarāṃ nirmalībhavati lāvaṇyam | manye camṛdusvabhāvamapi jalamiva muktāphalatāmupagataṃ kaṭhinībhavatyutka-ṇṭhitaṃ hṛdayamabalājanasya | yattādṛśenātisaṃtāpenāpi na vilīyate |balavatī khalu vallabhajanasaṃgamāśā | yattathāvidhamapyanubhavavedanāvihva-litaprāṇamatikaṣṭaṃ prāṇyate | kiṃ karomi | kathaya kathaṃ kathyate kayāvṛttyā varṇyate kīdṛśenopāyena pradarśyate kena prakāreṇāvedyate kayāyuktyā prakāśyate katamayā vedanayopamīyate balavatī tadutkaṇṭhā |svameṣu vigalitavedanāḥ sphuṭaṃ prāṇinaḥ | pratidinaṃ dṛśyamānopi yannapaśyasi tāmīdṛśīmavasthām | pracaṇḍakiraṇasahasrātapasahāni kama-lāni śayanīkṛtāni mlānimupanayantyā divasakaramūrtirapi nirjitātayā nijoṣmaṇā | niṣkaruṇena cākāraṇavāmena kāmena mathya-mānāstāstāśceṣṭāḥ karoti | tathā hi | sāsoḍhamadanavedane tvama-tikaṭhine manasi nivasasīti mṛduni kusumaśayane kathamapi sakhī-janena pātyate | kusumaśayanagatā ca saṃtāpagalitacaraṇatalālakta-kalavapāṭalitaiḥ śayyākusumaiḥ kusumaśareṇa śaratāmupanītaiḥ saru-dhirairiva hṛdayātpatitairbhayamupajanayati | sarvāṅgīṇamanaṅgaśarani-vāraṇāya kavacamiva bhavadanusmaraṇaromāñcamudvahati | romāñcinikucayugale śvāsagalitamaṃśukaṃ nidadhānā tvatpāṇigrahaṇatṛṣṇayā kaṇṭa-kaśayanavratalīlāmiva dakṣiṇakarakamalamanubhāvayati | vāmaṃ tu vāma-kapolabharajaḍāṅgulimullasatpadmarāgavalayaprabhāṃśurajyamānaṃ jvalitamada-nahutāśanavipluṣyamāṇamiva hastakamalaṃ vidhunoti | nalinīdalavya-janapavanavikṣipyamāṇakarṇakuvalayadalaṃ vadanamajasrasravadaśrubhayapalāya-mānalolalocanamiva bibharti | pratikṣaṇaṃ kṣāmatāṃ vrajantī na kevalaṃmaṅgalavalayaṃ patanabhayena dolāyamānaṃ hṛdayamapi muhurmuhuḥ pāṇipallavenaruṇaddhi | śiśiravārikṣodakṣariṇyā līlākamalamālikayeva vapuṣinihitayā sakhījanahastaparaṃparayā pariklāmyati | tathā caraṇayugalenarasanākalāpaṃ nitambavistāreṇa madhyaṃ saṃgamāśayā hṛdayaṃ hṛdayena bhava-ntamurasā bisinīpalāśaprāvaraṇaṃ kaṇṭhena jīvitaṃ karakamalena kapo-lapālīṃ tvadālāpenāśrupātaṃ lalāṭaphalakena candanalekhikāmaṃsena veṇī-madhunā dhārayati | tvaddidṛkṣayā vighaṭamānaṃ hṛdayamabhivāñchati | go-traskhalaneneva jīvitena lajjate | priyasakhyeva mūrchayā manasi muhu-rmuhuḥ spṛśyate | parijaneneva raṇaraṇakena madanaparavaśā kusumaśaya-nādutthāpyate | paricārikayevārtyā srastāṅgī saṃcāryate | muhuḥ pava-napreṅkholitamutkaṇṭhāvyajanapallavabhaṅgabhayakampitamiva latāmaṇḍapamadhi-vasati | muhuḥ satkośakalikaṃ bisavalayasaṃrakṣaṇaracitāñjalipuṭamivasthalanalinīvanamadhiśete | muhurudbandhanabhayādiva nirantarakisalayācchā-ditalatāpāśamudyānamāsevate | muhurnipatadaviratarodanātāmranayanaprati-bimbaṃ srastarāstaraṇatrāsanimajjatkamalamivopavanasarojalamavagāhate |tasmādutthāya tamālavīthīmupaiti | tasyāṃ śākhāvalambordhvabhujalatāni-hitanimīlitalocanavadanā campakadalamālikodbaddhadehāśaṅkāmutpāda-yantī muhūrta viśramya saṃgītakagṛhamāviśati | tato madhuramurajarava-layalalitalāsyalīlayodvejyamānā mayūrīva muktadhāraṃ dhārāgṛhamabhipa-tati | tatopi ghanajaladhārāsīkarapulakitakāyā kadambakalikevakampamānā śuddhāntakamalinītīramupasarpati | tasmācca bhavanakalahaṃsara-vamasahamānā prasthitā tatkālāvatāritanūpurayugalā nipuṇaprekṣāmivakṣāmatāmabhinandati | valayaracanāmlāpitamṛṇālakupitairiva bhavanavāpī-cakravākamithunaiḥ kūjitena khedyate | śayyāvilāsamṛditakusumasaṃcayā-marṣitairiva pramadavanamadhukarairvirutenodvejyate | nirbharotkaṇṭhāgītanirji-taravaroṣitairivāṅgaṇasahakārapikavṛndaiḥ kalakalenākulīkriyate | mada-napāṇḍugaṇḍaparibhūtagarbhapattrakāntibhirviddhevodyānaketakīsūcibhirudbhūtave-danā bhavati | evaṃprāyaiśca madanaduśceṣṭitāyāsaiḥ pariṇāmamupaiti divasaḥ |</p>
      <pb n="251"/>
      <pb n="252"/>
      <pb n="253"/>
      <pb n="254"/>
      <p xml:id="p254_l12" n="254,12">candrodaye cāsyāstimiramayīvāpaiti dhṛtiḥ | kamalamayamiva dū-yate hṛdayam | kumudamaya iva vijṛmbhate makaraketanaḥ | candrakānta-mayamiva prakṣarati nayanayugalam | udadhijalamayānīva vardhante śvasi-tāni | cakravākamayā iva vighaṭante manorathāḥ | śītajvarāturevamaṇikuṭṭimodarasaṃkrāntasya tuṣārakiraṇamaṇḍalasyopari vepathululitatara-lāṅgulinikaraṃ karayugalaṃ prasārayantī śaśisaṃtāpamanakṣaraṃ kathayati |sītkāreṣu daśanāṃśuvyājena manmathaśarajarjaritahṛdayapraviṣṭānindukira-ṇānivodgirati | vepathuṣu vyajanīkṛtakadalīdalakampopadeśamiva gṛhṇā-ti | vijṛmbhikāsu kaṇṭhāgatajīvitanirgamamārgamivopadiśati | gotra-skhalitavilakṣasmiteṣu hṛdayanipatitamadanaśarapuṣparaja iva vamati |bāṣpamokṣeṣu sthūlāśrusaṃtānaveṇikāvāhinī vilīyata iva | śaśima-ṇidarpaṇeṣu visphuritānekapratibimbanibhena śatadheva vidalati | kusuma-śayaneṣu parimalalālasāgatālimālākulitā dhūmāyata iva | amala-kamalasrastareṣu kiñjalkarajaḥpuñjapiñjaritā jvalatīva | svedapratī-kāreṣu viśadakarpūrakṣodadhūlīdhavalitā bhasmībhavatīva | na vijñāyate kiṃmugdhatayā kiṃ vilāsena kimunmādena saṃgītakamṛdaṅgadhvaniteṣu kekā-śaṅkayā dhārāgṛhamarakatamaṇimayūramukhāni sthagayati | divasāva-sāneṣu viśleṣabhītā mṛṇālasūtraiścitrabhittivilikhitāni cakravāka-mithunāni saṃghaṭṭayati | cintāratārambheṣu maṇipradīpānavataṃsotpalai-stāḍayati | utkaṇṭhālekheṣu saṃkalpasamāgamābhijñānāni likhati |dūtīsaṃpreṣaṇeṣu svamāparādhopālambhānsaṃdiśati |</p>
      <pb n="255"/>
      <p xml:id="p255_l10" n="255,10">api ca tasyāścandanaparimala iva dakṣiṇānilena saha samāgacchatimohaḥ | cakrāhvaśāpa iva niśayā sahāpatati prajāgaratrāsaḥ | pratiru-tānīva valabhīkapotakūjitaiḥ sahāvirbhavanti duḥkhāni | madhukara ivopa-vanakusumāmodena sahopasarpati maraṇābhilāṣaḥ | tathā ca jalakaṇikevapadminīpalāśasthitā kampate | praticchāyeva sphaṭikopalasalilama-ṇidarpaṇamaṇikuṭṭimataleṣu dṛśyate | nalinīva śaśikarasparśena mlāyati |haṃsīva sarasamṛṇālikāhāravyatikareṇa jīvati | śaradiva kumu-dakuvalayakamalasaṃparkamanoharagandhavahā sakusumabāṇā ca vijṛmbhate |candramūrtiriva kamalaprakaraskhalitapādapallavā saṃcarantī niśāṃ nayati |kumudinīva rajanikarakiraṇakṛtaprajāgarā divasamalīkanidrayāti-vāhayati |</p>
      <p xml:id="p255_l21" n="255,21">muraripujalaśayanalīleva mandocchvasitaśeṣā nimīlitalocanā ki-mapi cintayati | malayanimnageva sarasaharicandanakisalayalāñchi-teṣu śilātaleṣvabhipatati | kundakalikeva tuṣārasiktapallavavartinīvanānilenāyāsyate | bhujaṃgīvāsahyasaṃtāpāliṅgitacandanā śikhiśaku-ntakulakolāhalena tāmyati | hariṇīva kesarikānanaṃ pariharati |kusumaghaṭitaśilīmukhamanoharānmadanacāpādiva pramadavanāttrasyati |jānakīva pītaraktebhyo rajanicarebhya iva campakāśokebhyo bibheti |uṣeva svapnasamāgamenāpi kṛtārthatāmeti | grīṣmalakṣmīrivānudinama-tikṣāmā bhavati | sarvathā tasyāḥ kandarpavedanayāṅgāni divasairjī-vitasaṃdhāraṇavastūni valayaracanayā gṛhakamalinīmṛṇālānyupadeśaiḥ sa-khījanavacanāni śayyāparikalpanenopavanakusumānyanavaratamokṣeṇa mada-nāyudhāni niḥśeṣaṃ kṣīṇāni | kiṃ bahunā | saṃprati tasyāstvannāmāsarvasakhījanastvatsaṃbaddhāni sarvarahasyāni tvatsamāgamopāyānveṣiṇaḥsarvasamavāyāstvadvārttopalambhanatatparāḥ sarvapraśnāstvadvṛttāntamukharaḥ pa-rijanastvadālāpanirmitāḥ sarvavinodāstvadākāramayaścitrakalābhyāsa-stvadupālambhagarbhā māgadhīmaṅgalagītayastvaddarśanapunaruktāḥ svamāstva-tparihāsaprāyā madanajvaradāhavipralāpāstvannāmagrahaṇaikopāyagamyaprabodhāmohamahāvegāḥ |</p>
      <pb n="256"/>
      <p xml:id="p256_l16" n="256,16">ityāvedayantaṃ keyūrakaṃ bhavatu saṃprati na śaknomyataḥ paraṃ śrotu-mityāmīlanāddattasaṃjñeva kādambarīvyathāśravaṇavedanāsaṃbhavānukampayevacandrāpīḍamākrāmantī mūrchā nyavārayat | na tu punaravasthānivedanapa-risamāptiḥ |</p>
      <p xml:id="p256_l20" n="256,20">tathā mūrchānimīlitaśca tāmevānudhyāyanniva sasaṃbhramapratipannaśa-rīreṇa keyūrakeṇa saṃbhāvitatālavṛntayā ca pattralekhayānubhāvyārtha-sajjayā ca niyatyā saṃjñāṃ lambhitaścandrāpīḍaḥ svakṛtapīḍāparādhenabhītamiva lajjitamiva vilakṣamiva nibhṛtasthitaṃ keyūrakamantarbā-ṣpoparudhyamānakaṇṭhaḥ kathamapi skhalitākṣaraṃ pratyuvāca | keyūraka yenaprakāreṇaivamekāntaniṣṭhurahṛdayamātmanyanutpannānurāgameva māṃ saṃbhāvyadevyā kādambaryā dūrīkṛtapunarmadāgamanasaṃbhāvanayā na tvamāgamanāyā-diṣṭo na saṃdiṣṭaṃ vā kiṃcinmahāśvetayā samupahṛtānubandhayā madalekha-yā vā tvanmukhena nopālabdhosmi tathā mayi pattralekhayā sarvamākhyā-tam | tadabhijātatayā mahānubhāvatvādudāratayā samānaśīlatayā dakṣi-ṇatayā caikāntapeśalatayā ca svabhāvasyātmānamātmanā na kala-yati devī kādambarī | candramūrterālokena niścetanasya candrakāntā-khyasya pāṣāṇakhaṇḍasyārdrabhāvopagamanamevāyattaṃ na punastatkarākarṣaṇam |nitarāṃ pakṣapātinopi ca madhukarasyābhigamanamevādhīnam | makarandalābhetu kalikāśrayiṇī jṛmbhaiva prabhavati | divasasaṃtāpaklāntena conmu-khatā kumudākareṇa karaṇīyā | vikāsayati punastaṃ jyotsnābhirāmārajanyeva | nirbharamantaḥsarasatāyāṃ satyāmapi madhumāsalakṣmīparigrahā-dvinā pallavānurāgadarśanasya kṛte kiṃ karotu pādapaḥ | tatra devyāḥ kāda-mbaryā evājñāparādhinī | yayādharaspanditamātrapratīkṣe puraḥsthāyini dā-sajane niṣkaruṇatayātmānamavyāpārayantyā sukhaparipanthinī duḥkhadā-naikanipuṇā parahṛdayapīḍānapekṣiṇī lajjāpekṣitā na jīvitasaṃdehadāyi-nī devyāḥ samavasthā | athavāsya parijanasyāpi devyā api koyame-vaṃvidho vyāmohaḥ | yadanicchantyapi balādasau na vyāpāritā | kīdṛśīcaraṇatalapratibaddhasya dāsajanasyopari lajjā | kīdṛśaṃ vā gauravam |ko vānurodhaḥ | aviśvastacittatā vā keyamīdṛśī | yadevamātmanaḥśirīṣapuṣpakomalasyeyamatidāruṇā pīḍāṅgīkṛtā na kṛtārthito memanorathaḥ | athavā kramāgatamantardhānaṃ vāmalocanānāṃ viśeṣatopari-tyaktaniḥśeṣabālabhāvānāmanatiprabuddhamugdhamanasiśayānāṃ kanyakānām |lajjā na pāritā nāmāsmiñjane svayaṃ parityaktuṃ devyā | madalekhātu dvitīyaṃ hṛdayamasyāḥ | tayā kimevamahāryasaṃyamadhanairmunibhirapyarakṣi-tahṛdayāpahāreṇānigrāhyacaureṇa śucibhirapyaparihāryasparśenābahiṣkārya-caṇḍālena bhasmīkṛtāparyavasānaprāṇisahasreṇānirvāpyaśmaśānāgninā sa-rvadoṣāśrayeṇāśarīravyādhinā rūpāpahāriṇākāṇḍavyādhena marmabhedinā-līkadhanurdhareṇa sadyaḥprāṇāpahārakṣameṇākālamṛtyunānirūpitasthānāsthāna-pravartinā parāpakārakṛtārthena hṛdayavāsināparapratyayena svayoninā kāmenadurātmanāyāsyamānaṃ devīśarīramupekṣitam | kimiti tatrasthasyaiva mekarṇe nāveditam | adhunā śrutvāpi divasakramagamyedhvani kiṃ karomi |malayānilāhatalatākusumapātasyāpyasahaṃ devīśarīram | vajrasārakaṭhina-hṛdayairapi durviṣahāḥ smareṣavaḥ | na jñāyate nimeṣeṇaiva kiṃ bhavatīti |prāyeṇa ca devyāpyanubhavanīya evāyamarthaḥ | yathā cāsya duḥkhaikadāna-vyasanino durghaṭaghaṭanāpaṇḍitasya yatkiṃcanakāriṇo niṣkāraṇakupitasyahatavidheḥ sarvato visaṃṣṭhulaṃ samārambhaṃ paśyāmi tathā jānāmi naivā-yametāvatā sthāsyatīti | anyathā kva niṣprayojanāśvamukhamithunānusa-raṇenāmānuṣabhūmigamanam | kva ca tatra tṛṣitasyācchodadarśanam | kvatattīre viśrāntasyāmānuṣagītadhvanerākarṇanam | kva tajjijñāsāgatasyamahāśvetāvalokanam | kva tatra taralikayā saha tavābhigamanena madgama-naprastāvaḥ | kva mahāśvetayā saha hemakūṭagamanam | kva tatra devīva-danadarśanam | kvānurāgotpattirasmiñjane devyāḥ | kva vāparipūrṇama-norathasya me pituralaṅghanīyāgamanājñā | tatsudūramāropya pātitā vayaṃkhalvanenākāryakāriṇāsmatkarmabalaniyogadakṣeṇa dagdhavedhasā | tathāpidevīṃ saṃbhāvayituṃ prayatāmahe |</p>
      <pb n="257"/>
      <pb n="258"/>
      <pb n="259"/>
      <p xml:id="p259_l2" n="259,2">ityabhidadhatyeva candrāpīḍe nitarāmayamanenaiva kādambarīvṛttāntenasaṃtāpitastatkimaparamahamenamātmatejasā saṃtāpayāmītyutpannadaya ivabhagavāṃstigmadīdhitiruttaptakanakadravasphuliṅgapiṅgaladyuti digvikīrṇa-dhūrjaṭijaṭāmaṇḍalānukāri saṃjahāra karasahasram | astānusāreṇaca ravervāsaropi yathocchritataruśikharāvalambino raktātapacchedānā-karṣannapasasāra | krameṇaiva saṃjātakaruṇānubandhayeva saṃdhyayāpyuparijalārdrapaṭa iva prasāryamāṇe svarāgapaṭale niśāgamenāpyevamasya śūnya-tāviklavasya mā bhūddarśanamityāpteneva sarvato nīlīparilambamānāyāmivabhrāmyamāṇāyāṃ timiralekhāyāṃ kamaleṣvapi duḥsahatvācchoṣakāriṇaḥsaṃtāpasya talpakalpanābhīteṣviva saṃkucatsu kumudeṣvapi śucisvabhāva-tayārdrārdreṣu śayanasaṃpādanāyevāhamahamikayoddalatsu cakravākeṣvapi sa-hacarīvirahavidhureṣu kādambarīsamīpagamanopadeśadānāyeva kalakaruṇa-muccairmuhurmuhurvyāharatsu candramasyapi bhagavati samastabhuvanaikātapatre su-dhārajatakalaśe pūrvadigvadhūvadanacandanatilake gaganatalalakṣmīlāvaṇya-mahāhrade sakalalokāhlādakāriṇi sudhāliptaiḥ karairiva spraṣṭumucchvāsahe-tunā taṃ jyotsnājalena ca sektumudayagiriśikharamārūḍhe prauḍhe pradoṣa-samaye candrāpīḍastasminneva vallabhodyāne candrātapasparśadarśitaviśada-jalalavodbhedahāriṇi candramaṇiśilātale vimucyāṅgāni caraṇasaṃvāha-nopasṛtaṃ keyūrakamavādīt | keyūraka kimākalayasi | yāvadvayaṃ parā-patāmastāvatprāṇānsaṃdhārayiṣyati devī kādambarī | pārayiṣyati vātāṃ vinodayituṃ madalekhā | āgamiṣyati vā punastatsamāśvāsanāyamahāśvetā | matparicayodvejitā pratipatsyate vā śarīrasthitaye tayo-rabhyarthanām | drakṣyāmi vā punastasyāḥ smerasṛkkopāntamālolatāraka-muttrastahariṇaśāvakāyatākṣaṃ mukhamiti |</p>
      <pb n="260"/>
      <p xml:id="p260_l3" n="260,3">sa tu vyajñapayat | deva dhairya samavalambya gamanāya yatnaḥ kriya-tām | tiṣṭhatu tāvadāsannavartī sakhījanaḥ parijano vā | tasyā hitvadālokanecchaiva svecchayā nimeṣitumapi na dadāti | samāgamāśa-yaivāvaṣṭabdhaṃ hṛdayam | śvasitameva mukhe vahitam | romāñca eva kṣaṇa-mapi śarīraṃ na muñcati | divāniśaṃ bāṣpa eva locanapathasthāyī |prajāgara eva rātrāvapi dattadṛṣṭiḥ | aratireva naikākinyāḥ kṣāmya-tyavasthānam | jīvitameva kaṇṭhasthānānnāpasarati |</p>
      <p xml:id="p260_l10" n="260,10">evaṃ vadantaṃ tamādideśa viśrāntaye keyūrakam | ātmanāpi gama-nacintāṃ prāviśat | yadi tāvadakathayitvānipatya caraṇayoranāghrātaḥśirasyagṛhītāśīḥ sahasānutsaṃkalita eva tātenāmbayā vāpakramyagacchāmi tato gatasyāpi mama kutaḥ sukhaṃ kiṃ śreyaḥ kuto vā phalā-vāptiḥ kīdṛśī vā hṛdayanirvṛtiḥ | athavā tiṣṭhatu tāvadiyamuttarakā-lāgāminī cintā | apakramya gata eva kathamaham | tātena dustarāhavā-rṇavottaraṇamahāsetubandhādavandhyavāñchitaphalapradānakalpadrumādahitavikrā-ntiyaśoniṣkrāntidvārārgaladaṇḍādaśeṣabhuvanabhavanottambhanastambhātsvabhu-jādavāropya mayyeva rājyabhāraḥ samāropitaḥ | tadanākhyāya padamapiniryāte mayyavaśyamaparimitakarituragarathagamanasaṃkṣobhitadharātalairālo-lakadalikākānanākulīkṛtabhāsvadgabhastibhirūrdhvadhriyamāṇadhavalātapatra-maṇḍalacchāyāntaritavāsaravyatikarairatibahalareṇūdgamāvicchedāpūritabhu-vanakuharaiḥ puraḥprasṛtajavanavājibhiranusaṃtānalagnavetaṇḍaprāyasādhanaiḥ śrā-ntairapi bubhukṣitairapyakṛtagativilambairā payodheraṣṭābhyopi digbhyo rā-jabhiranudhāvitavyam | tiṣṭhantu tāvatsevāparā rājānaḥ | sukhaparibhuktāḥprajā api tātasnehātparityaktaputradārāḥ pṛṣṭhato lagantīti me cetasi |api ca tātasyāpi koparosti yasminmadīyaṃ snehaṃ saṃkramayya mayyapa-krānte yātu kimanena gatenāgatena vetyavinayakopitovaṣṭambhaṃ kṛtvāsthāsyati | kasya vāparasya mukhamālokayantī sukhāyamānahṛdayā ma-tpratyānayanāya kṛtārtapralāpā na tātamevākulīkarotyambā | tāte capṛṣṭhato lagneṣṭādaśadvīpamālinī medinyeva lagnā bhavatīti | tadā mayākva gatam | kva sthitam | kva viśrāntam | kva yātam | kva bhuktam |kvāpasṛtam | kvātmā mayā gopāyitavyaḥ | samāsāditena vātra kathaṃmayā vadanaṃ darśayitavyam | pṛṣṭena vā kimuttaraṃ dātavyam | athāpikathaṃciddaivaniyogānniḥsṛtosmi | tathāpyanāyāsanīyaṃ tātamevaṃ mahīya-syāyāse tātaprasādādadṛṣṭaduḥkhāmambāṃ vā nijāpakramaṇaśokārṇave pāta-yatā kiṃ kṛtaṃ bhavatyapuṇyavatā | api ca sa bahudivasapravāsopataptaḥ ska-ndhāvāropi medyāpi na parāpatati | tenāparasaṃvidhānādardhapathādeva nivṛtyapunardhāvitavyam | athāvedya tātasyāmbāyāśca tābhyāṃ ca visarjitaḥsaṃvidhānena gacchāmi | tatrāpi kiṃ kathayāmi | mama snehena duḥkhitāgandharvarājaputrī kādambarī māmuddiśya makaraketunāyāsyamānā duḥkhaṃtiṣṭhatīti | kiṃ vā balavānme tasyāmanurāgo nānayā vināhaṃ prāṇānsaṃ-dhārayāmīti | kiṃ tasyā mama ca dvayorapi jīvitanibandhanahetubhūtayāmahāśvetayā tatpariṇayanāya me saṃdiṣṭamiti | kiṃ vā tadduḥkhamapārayanso-ḍhumayaṃ keyūrakastadbhaktyā māmānetumāgata iti | aparopi vā kaścidvyapade-śo na śakyata eva punargamanāya kartum | saṃpratyeva samadhikādvarṣatrayātpra-sādhya vasudhāṃ pratyāgatosmi | adyāpi sādhanameva na parāpatati | aka-thayitvā ca gamanakāraṇaṃ kathamātmānaṃ mocayāmi | kathaṃ vā muñcatutātombā vā | tatsuhṛtsādhyesminnarthenarthapatitaḥ kiṃ karomyekākī |vaiśampāyanopyasaṃnihitaḥ pārśve me | kaṃ pṛcchāmi | kena saha nirūpayā-mi | ko me samupadiśatu | ko vāparo me niścayādhānaṃ karotu | ka-syāparasya vā vivekinī prajñā | kasya vānyasya śrutaṃ śrotavyam |ko vāparo vetti vaktum | kasya vāparasya mayyasādhāraṇaḥ snehaḥ |kena vāpareṇa saha samānaduḥkho bhavāmi | ko vāparo mayi duḥkhiteduḥkhī sukhite sukhī | ko vāparo rahasyāvedanasthānam | kasyāpara-syopari kartavyabhāramavakṣipya nirvṛtātmā tiṣṭhāmi | kasya vāparasyamatkārye paryākulatā | ko vāparo mayānukopitaṃ tātamambāṃ ca pari-bodhya māṃ netuṃ samarthaḥ |</p>
      <pb n="261"/>
      <pb n="262"/>
      <p xml:id="p262_l12" n="262,12">ityevaṃ cintayata evāsya sā kṣapā duḥkhadīrghāpi kṣayamagamat |prātareva ca kiṃvadantīṃ śuśrāva yathā kila daśapuraṃ yāvatparāgataḥskandhāvāra iti | tāṃ ca śrutvā samucchvasitacetāścakāra cetasi |aho dhanyosmi | aho vidherbhagavatonugrāhyosmi | yasya menudhyānā-nantarameva parāgato dvitīyaṃ hṛdayaṃ vaiśampāyana iti | praharṣaparavaśaścapraviśantamālokya dūrata eva kṛtapraṇāmaṃ keyūrakamavādīt | keyūrakakaratalavartinīṃ siddhimadhunāvadhāraya | prāpto vaiśampāyana iti |</p>
      <p xml:id="p262_l19" n="262,19">sa tu tadākarṇya gamanaparilambakṛtayā cintayāntaḥśūnya eva bhadra-kamāpatitaṃ mahatī hṛdayanirvṛtirdevasya jātetyabhidadhadevopasṛtyopaviśyapārśve vaiśampāyanāgamanālāpamevānubadhya muhūrtamiva saṃjñotsārita-samastaparijanaṃ candrāpīḍaṃ vyajñapayat | deva sarvato visphurantī ta-ḍidiva balāhakonnāhamupārūḍhaśyāmikā meghalekheva salilāgamanamu-padarśitapāṇḍucchaviḥ prācīva candrodayaṃ parimalagrāhiṇī malayānilā-gatiriva vasantamāsāvatāramabhyucchritamakaradhvajā madhumāsalakṣmī-riva pallavodbhedamullasitarāgapallavodgatiriva kusumanirgamaṃ vikasita-kāśakusumamañjarīva śaradārambhamavasthaiveyamāvedayati niḥsaṃśayaṃ de-vasya gamanam | avaśyaṃ ca devasya devīprāptyā bhavitavyam | kena kadāvāvalokito jyotsnārahitaścandramāḥ | kamalākaro vā mṛṇālikayāvinā | udyānabhāgo vā latāśūnyaḥ | api ca na rājata eva saha-kārakusumamañjarīparigrahamantareṇa sarvajanasubhagopi kusumamāsaḥ |asaṃbhāvitadānalekhālakṣmīkaṃ vā vadanaṃ yūthādhipateḥ | kiṃ tu yāvadvaiśa-mpāyanaḥ parāpatati yāvacca tena saha gamanasaṃvidhānaṃ nirūpayati devastā-vadavaśyaṃ kālakṣepeṇa bhāvyam | yādṛśī cākālakṣamā devyāḥ śarīrā-vasthā tādṛśī niveditaiva mayā | sarvopi pratyāśayā dhāryate | devyāstupunardevadarśanedya yāvanniṣpratyāśameva hṛdayaṃ kenāśvāsanena vartatām |madvārttopalambhādetadutpatsyate cetasi yathāsti kārya me jīvitena duḥkhā-nyapi sahantī dhārayāmyetaditi | ato vijñāpayāmi | cetasā tvagratogata eva devaḥ śarīreṇāpyanupadamuccalita eva | kimaparaṃ mayātra sthite-nāpi sādhanīyam | taddevāgamanotsavāvedanāya gamanānujñayā prasādaṃkriyamāṇamicchati me praṇayaprasādadurlalitaṃ hṛdayamidānīmeva |</p>
      <pb n="263"/>
      <p xml:id="p263_l19" n="263,19">iti vijñāpite keyūrakeṇa antaḥparitoṣavikasitayā vikacanī-lotpalapuñjamālikayeva dṛṣṭyā darśitaprasādaścandrāpīḍaḥ pratyuvāca |kimucyate | kasyāparasyedṛśosmadduḥkhāsahiṣṇuranapekṣitasvaśarīraśa-ktirutsāhaḥ | kasyāparasyedṛśī deśakālajñatā | ko vāparosmāsvevaṃnirvyājabhaktiḥ | tatsādhu cintitam | gamyatāṃ devyāḥ prāṇasaṃdhāraṇāya |madāgamanapratyayārthaṃ ca pattralekhāpyagratastvayaiva saha yātu devīpāda-mūlam | iyamapi prasādabhūmireva devyāḥ | imāmapyālokya kiyatyapidhṛtiravaśyamutpadyata iti me cetasi | api cāsyā api devyāmastyevasneho bhaktiśca | ityabhidhāya pṛṣṭhataḥ samupaviṣṭāmevaṃ neti pattralekhāma-prākṣīt | sā tu kiṃcidavanatamukhī nijājñākṣarāṇi prayacchatu deva itivyajñapayat | kṛtaprasthitiniścayāyāṃ ca tasyāṃ meghanādāhvānāya pratī-hārīmādideśa | ādeśānantaramevāgataṃ ca dūrataḥ praṇatamājñāpratīkṣaṃsvayamevāhūya sopagrahamādideśa | meghanāda yasyāṃ bhūmau pattralekhānaya-nāya pūrva mayā tvaṃ sthāpitastāṃ bhūmiṃ yāvatpattralekhāmādāya keyūra-keṇa sahāgrato gaccha | ahamapi vaiśampāyanamālokyānupadameva teturaṃgamaiḥ parāgataḥ | ityādiśya yadājñāpayati deva iti kṛtanamaskṛtautvaritagamanasaṃvidhānāya niṣkrānte meghanāde deva kimataḥ paraṃ vilambe-netyabhidhāya meghanādanirgamanānantaraṃ gamanapraṇāmotthitaṃ keyūrakaṃ sasne-hamāhūya sabāṣpayā dṛṣṭyā punaḥ punarālokya pariṣvajya ca sapu-lakābhyāṃ dorbhyāmātmakarṇādapanīyānekavarṇaruciraṃ saṃdeśamiva karṇā-bharaṇamasya karṇe kṛtvā kaṇṭhāgatabāṣpagadgadikāgṛhyamāṇākṣaramavādīt |keyūraka tvayā tu me devīsaṃdeśo nānīta eva | tatkiṃ tava haste tadanu-rūpaṃ pratisaṃdiśāmyapūrvam | vijñāpayitavyāḥ devī | tatrāpi kimalīkala-jjājālabhārodvahanena tvāmāyāsayāmi | yātyeva pattralekhā devīpāda-mūlam | iyaṃ vijñāpayiṣyati | ityabhidadhadevātarkitopanatātmavira-hapīḍāmamaṅgalaśaṅkayā kṛtayatnāmapi bāṣpavegamapārayantīṃ saṃdhārayi-tumutplutābaddhalakṣaśūnyadṛṣṭisaṃcāraṇāṃ caraṇapātābhimukhīṃ pattralekhāṃ pra-ṇayenābhimukho bhūtvā baddhāñjalirabhāṣata |</p>
      <pb n="264"/>
      <pb n="265"/>
      <p xml:id="p265_l1" n="265,1">pattralekhe sāñjalibandhena śirasā praṇamya madīyena vijñāpyā devīkādambarī | yena sarvakhalānāṃ dhuri lekhanīyena tathā prathamadarśanepivatsalatvātsvabhāvasya darśitaprasādātiśayāṃ devīṃ praṇāmenāpyasaṃbhā-vya gacchatā prajñā jaḍatayā jñānaṃ mauḍhyena dhīratā tāralyenasnehalatā raukṣyeṇa gauravaṃ laghutayā priyaṃvadatā pāruṣyeṇa mṛduhṛda-yatā naiṣṭhuryeṇa sthairya cañcalatayā dayālutā nistriṃśatvenārjavaṃ māyā-jālena satyavāditālīkakākusaṃpādanena dṛḍhabhaktitāvajñānena peśa-latā kauṭilyena lajjā dhārṣṭyenaudāryaṃ kṣudratayā dākṣiṇyamamahānu-bhāvatayā praśrayobhimānena kṛtajñatā kṛtaghnatayā śīlaṃ paurobhāgyeṇasarvaguṇā eva doṣaiḥ parivartitāḥ sa kathamivāparaṃ guṇamavalambyapunaḥ parigrahāya vijñāpayatu | kena cāṅgīkarotu devī | kimupadarśitā-līkātmārpaṇena na pratāritaṃ devyā hṛdayamiti | kiṃ prakṛtipeśalaṃhṛdayamapahṛtya nāpakrāntosmīti | kimiyaṃ prāṇasaṃdehakāriṇī niṣka-ruṇena śarīrāvasthā nopekṣiteti | kimahamasyā na kāraṇamiti |etatsarvadoṣāśrayeṇāpyanuvṛtyā caraṇāvārādhitāviti vā | tade-vamātmanā sarvaguṇahīnasyāpi me devīguṇā evāvalambanam | iyamevate svabhāvasarasā dūrasthamapi madanahutabhujā dahyamānaṃ rakṣatyeva sara-latā | muhurmuhurāhvayatyeva snehalatā | ānayatyeva sthirapratijñatā |ṭaukayatyeva dakṣiṇatā | abhipadyata eva vatsalatā | caraṇapatitaṃ na nirbha-rtsayatyeva mṛduhṛdayatā | utthāpya saṃbhāvayatyeva mahānubhāvatā | āla-patyeva priyavāditā | dadātyeva hṛdayevakāśamatyudāratā | yacca tathāpigatvā nirlajjahṛdayaḥ punarvadanadarśanadānasāhasamaṅgīkaromyatrāpi satpra-kṛtayo devīprasādā eva kāraṇam | ete hi viśadatvādudārabhāvātsaṃ-gatatvācca kṣaṇaparicitā api samāropitajīvitapratyāśā na kiṃcinnakārayanti | smārayanti sevyatāṃ devyāḥ | caraṇaparicaryāyai samu-tsāhayanti | śikṣayanti sevācāturyam | upadiśantyārādhanopāyān |cāṭukāra bhavetyasakṛdājñāpayanti | evaṃ sthīyatāmiti svayamevopa-darśayanti | mukhāvalokināmakālopasarpaṇakopenunayanti | paritoṣāva-sarenugṛhṇanti guṇānuvādena | lajjāpasṛtaṃ haṭhādākṛṣyopasarpayanti |nānyatra kṣaṇamapi dadatyavasthātum | api caitenugrāhakatvādevāparityā-jyāḥ | gurutvādeva kṛtāvaṣṭambhāḥ | vistīrṇatvādevālaṅghanīyāḥ | prabhūta-tvādevāparihāryāḥ | tadebhirahaṃ vināpyāgamanājñayā sudūramapakrāntopibalādevākṛṣya devīpādamūlamānīya iti | yayā vānapekṣitagamanā-jñayāniryantraṇatvādgatohamiti vijñaptaṃ saiva vāṇī vijñāpayati | yathāca me na niṣphalamāgamanaṃ bhavati jagadvā śūnyaṃ tathā devyātmasaṃdhāra-ṇāyātmanaiva yatnaḥ kāryaḥ |</p>
      <pb n="266"/>
      <p xml:id="p266_l14" n="266,14">iti saṃdiśya punarāha | pattralekhe tvayāpi yāntyādhvani na ma-dvirahapīḍā bhāvanīyā | na śarīrasaṃskārenādaraḥ karaṇīyaḥ | nā-hāravelātikramaṇīyā | na yena kenacidajñātena pathā yātavyam | nayatra tatraivānirūpyāvasthātavyamuṣitavyaṃ vā | na yasya kasyacidapari-jñāyamānasyāntaraṃ dātavyam | sarvadā śarīrepramādinyā bhāvyam | kiṃkaromi | tvattopi me vallabhatarā devīprāṇāḥ | yenaivamekākinī teṣāṃsaṃdhāraṇāya visarjitāsi | api ca mama jīvitamapi tavaiva haste vartate |tanniyataṃ tvayātmā yatnena parirakṣaṇīyaḥ | ityuktvā sasnehaṃ pariṣvajyakeyūrakaṃ punastadavadhānadānāya saṃvidhāya mahāśvetāśramaṃ yāvatpunastva-yaiva sahānayā mannayanāyāgantavyamityādiśya vyasarjayat |</p>
      <pb n="267"/>
      <p xml:id="p267_l1" n="267,1">nirgatāyāṃ ca keyūrakeṇa saha pattralekhāyāṃ kiṃ śīghramete yāsyantinetyantarā vā gacchatāṃ parilamba utpatsyate na veti kiyadbhirvā divasaiḥparāpatiṣyantītyanayaiva cintayā śūnyahṛdayaḥ kṣaṇamiva sthitvā skandhā-vāravārttāsphuṭīkaraṇāya vārtāharaṃ visarjya bahudivasāntaritadarśanasyavaiśampāyanasya pratyudgamanāyātmānaṃ mocayituṃ pituḥ pādamūlamagāt |tatra cobhayataḥ sasaṃbhramāpasṛtapratīhāramaṇḍalavitīrṇavistīrṇālokanamārgodūrādevāpasavyajānukaratalāvalambitavimalamaṇikuṭṭimodarasaṃkrāntaprati-mo dviguṇāyamānāyatakuntalakalāpaḥ pituḥ praṇāmamakarot |</p>
      <p xml:id="p267_l9" n="267,9">atha tārāpīḍastathā dūrata eva kṛtapraṇāmaṃ candrāpīḍamālokyanirbharasnehagarbheṇa salilabharamanthareṇeva jaladharadhvaninā svareṇa sadhī-ramehyehītyāhūya sasaṃbhramapradhāvitamapi saṃbhāvitaśukanāsapraṇāmamupa-sṛtya pārśve bhūmāvupaviśantamākṛṣya haṭhātpādapīṭhe samupaveśyāparisa-māptāvalokanaspṛheṇa cakṣuṣā suciramālokyāsyopārūḍhayauvanabharābhi-rāmatarāṇyaṅgapratyaṅgāni pāṇinā spṛṣṭvā darśayañśukanāsamavādīt |śukanāsa paśyeyamāyuṣmataścandrāpīḍasyotsarpiṇī mahānīlamaṇiprabhevakanakaśikhariṇo gaṇḍamaṇḍalodbhāsinī madalekheva gandhadvipasyopahita-kāntipatiparabhāgā lakṣmacchāyeva candramaso vikāsaśobhāpekṣiṇī ma-dhukarāvalīva kamalākarasya rūpālekhyonmīlanakālāñjanavarttikā tā-ruṇyabharajaladharottānaśyāmikojjvalatkandarpapradīpakajjalaśikhā sphu-ratpratāpānaladhūmarājī makaradhvajopavanatamālavallī manobhavavikāra-doṣārambhabālatimirodgatirudvāhamaṅgalabhrūsaṃjñā śmaśrurājilekhā samaṃtā-tsamudbhinnā | vivāhamaṅgalayogyāṃ daśāmārūḍhoyam | taddevyā vilāsavatyāsaha saṃmantryābhijanarūpā nirūpyatāṃ kācijjagati rājakanyakā | dṛṣṭaṃhi durlabhadarśanaṃ vatsasya vadanam | saṃprati vadhūmukhakamaladarśanenānanda-yāma ātmānam | ityuktavati tārāpīḍe śukanāsaḥ pratyuvāca |</p>
      <pb n="268"/>
      <p xml:id="p268_l3" n="268,3">sādhu cintitaṃ devena | anena tu sahṛdayena hṛdaye samāropitāeva sarvavidyāḥ | saṃbhāvitā eva sarvāḥ kalāḥ | svīkṛtā eva sarvāḥprajāḥ | gṛhītā eva sarvadigvadhūnāṃ karāḥ | sthāpitaiva niścalā ku-ṭumbinīpade rājalakṣmīḥ | ūḍhaiva caturudadhimekhalākalāpabhūṣaṇā bhūḥ |kimaparamavaśiṣyate yena na pariṇīyate | ityabhihitavati śukanāse la-jjāvanamravadanaścandrāpīḍaścakāra cetasi | aho saṃvādo yena me kā-dambarīsamāgamopāyacintāsamakālamevedṛśī tātasya buddhirutpannā |tadyaducyate | andhakāre praviṣṭasyāloko vanagahanapraviṣṭasya deśika-darśanaṃ mahārṇavapatitasya yānapātrābhyāgamo mriyamāṇasyoparyamṛtavṛṣṭi-riti | tadetadāpatitaṃ mayi | sarvathā vaiśampāyanadarśanamātrakāntaritāvartate me kādambarīprāptiḥ | ityevaṃ cintayatyeva candrāpīḍe kṣiti-patiruttasthau | utthāya ca tameva vinayāvanamrapūrvakāyaṃ samavalambyāṃ-sadeśe sakalamedinībhārodvahanaguruṇā dordaṇḍena śanaiḥ śanaiḥ saṃcarañśu-kanāsenānugamyamāno vilāsavatībhavanamagamat | gatvā ca sasaṃbhramakṛ-tābhyutthānāmindūdayāvalokanavilolāmiva samudravelāṃ vilāsavatīmū-rdhvasthita evāvādīt | devi paśyaiṣā tvamapi vadhūmukhāvalokanasu-khasya kṛte nottāmyasītyupālabhamāneva devīṃ vatsasya yauvanabharāra-mbhasūtrapātarekhāvayostāruṇyadurvilasitecchāvinivartanajñā vijṛmbhamāṇāśmaśrurājiśobhā vivāhamaṅgalasaṃpādanāyādiśati | tvamaparaṃ kimā-diśasīti praṣṭavyā tadādiśatu devī | kathyamānepi kimaparamadyāpaha-rasi vadanamanyato vrīḍayā | pṛṣṭā vā kartavyaṃ nājñāpayasi | bara-mātāsi saṃvṛttā | jānāmi candrāpīḍasyoparyaprītireṣā yadevametatkā-ryeṣvanādarovadhīraṇā ca | ityevaṃvidhairnarmaprāyairālāpaiḥ sukhāyamānace-tāściramiva sthitvā śarīrasthitisaṃpādanāya niragāt |</p>
      <pb n="269"/>
      <p xml:id="p269_l4" n="269,4">candrāpīḍopi śukanāsamukhenaiva vaiśampāyanapratyudgamanāyātmānaṃmocayitvā jananībhavana eva nirvartitaśarīrasthitirvaiśampāyanapratyu-dgamanasaṃvidhānavinodenaiva taṃ divasamanayat |</p>
      <p xml:id="p269_l7" n="269,7">avatīrṇāyāṃ ca tasyāṃ yāminyāṃ suhṛddarśanautsukyena śayanagatopijāgradeva samadhikamiva yāmadvayaṃ sthitvā parivartayadbhiriva svakāntyānīlimānamambaratalasyāpaharadbhiriva haritatāṃ tarugahanānāmadhastādapichidrayitveva praviśadbhirnirvāsayadbhiriva tarutalacchāyāṃ darīkuharakuñjo-dareṣvapi nilīnaṃ timiramakṣāntyeva praviśyotpāṭayadbhirvivarapraveśavyā-jena ca rasātalamiva praveṣṭumārabdhairanyathā punardhavalayadbhiriva dhavalatāṃsaudhānāmuddhūlayadbhiriva karpūrareṇunā diṅgukhāni limpadbhiriva sāndra-candanadraveṇa yāminīmunnāmayadbhiriva medinīmupanayadbhiriva dyāṃ saṃkṣi-padbhiriva tārakāgrahanakṣatramaṇḍalāni vistārayadbhiriva saritpulinānipṛthakpṛthakkamalavanānyutpīḍyeva dhārayadbhiruddalitadalavikāsānekīku-rvadbhiriva kumudākarānapi ca paryastairiva śikhariśikhareṣvāvarjitai-riva prāsādamūrdhasu piṇḍībhūya vahadbhiriva rathyāmukheṣu taradbhiriva ja-lataraṃgeṣu prasāritairiva saikatasthaleṣu haṃsasārthaiḥ sahaikībhūtairiva saṃvi-bhaktairiva candrāśrayaprasuptakāminīkapolalāvaṇyena kṣālitairiva candra-kāntacyutajaladhārāsahasraistathā ca garbhagṛheṣvapyavihatapraveśairdantavala-bhībhyopi labdhaparabhāgaiḥ padminīpattrakhaṇḍeṣvapyakhaṇḍitadhavalimabhirārā-meṣvapi divasabuddhimutpādayadbhiḥ parasparodbhinnakrameṇodgiradbhirivāvarja-yadbhiriva vikṣipadbhiriva vistārayadbhiriva pravartayadbhiriva varṣadbhirivasarvato jyotsnāpravāhaṃ kādambarīsamāgamatvarādānāya smarasarvāstra-mokṣamiva kurvadbhiścandrapādairdviguṇīkṛtamanmathotsāho gamanasaṃjñāśaṅkhanā-dāyādideśa |</p>
      <pb n="270"/>
      <p xml:id="p270_l5" n="270,5">atha gaganatalalabdhavistāro vijṛmbhamāṇa iva dikkuñjeṣvāvartamānaivābhraṃlihanagarīprākāramaṇḍalābhyantare samārohannivottuṅgagopurāṭṭā-lakaśikharāṇi calanniva harmyāntarāleṣu vikasanniva catuṣkacatvareṣuprasaranniva rājamārgeṣu paribhramanniva bhavanasaṃkaṭeṣu praviśannivodyānana-gagahvareṣu saṃmūrchanniva prāsādakukṣiṣu tatkṣaṇapratibodhitānāṃ gṛhasaro-jinīsārasānāmanuvartyamāna iva tārataradīrgheṇa raṇitena vicchidyamānaiva muhurmuhuḥ svabhāvagadgadena bhavanakalahaṃsānāṃ kalaraveṇa nirdhārya-māṇa iva śrotrapraveśinā gamanavelāpraṇāmasaṃbhrāntasya vārāṅganājanasyacalavalayanūpurarasanākalakalena tāradīrghataraḥ śaṅkhadhvanirudatiṣṭhat |anantaraṃ cotthāpyamānaiścotthitaiścākṛṣyamāṇaiścākṛṣṭaiścāropyamāṇaparyāṇaiścaparyāṇitaiśca nīyamānaiścānīyamānaiśca vilabhyamānaiścācchidyamānaiścāgaccha-dbhiścāgataiśca pūjyamānaiśca pūjitaiśca paṅktisthitaiśca vāhyamānaiśca tiṣṭhadbhi-śca pratipālayadbhiścāparyāptarājadvārāṅgaṇairaprabhūtacatvarairnistucchitasakalara-thyāntaratayāntarbahiśca saṃkaṭāyamānanagarīvistāraisturaṃgamasahasraistatkṣa-ṇaṃ kuntavanamayamivāntarīkṣaṃ khuraravamayīva medinī heṣāravamayānīvaśrotravivarāṇi phenapiṇḍastabakamayamiva yuvarājabhavanadvārāṅgaṇaṃ khalī-naravamayya iva daśadiśośvālaṃkāraratnaprabhāmayā ivābhavañchaśāṅka-raśmayaḥ | acirācca gṛhītasamāyogoṅgaṇagatamindrāyudhamāruhya pura-stāccalitenālokahetordvitīyacandramaṇḍaleneva haṃsadhāmnā maṅgalātapatre-ṇāvedyamānanirgamo yathādarśanamitastatasturaṃgagataireva praṇamyamāno rā-japutrasahasraiḥ prasuptapurajanatayāsaṃbādhenāpi rājavartmanā bahutvātturaṃga-mabalasya kṛcchralabdhasaṃcāraḥ kathaṃ kathamapi nirjagāma nagaryāḥ | ni-rgatya cādūrata eva nirbharatvājjyotsnāpūrasyācchatayā ca durvibhāvyapā-nīyāmupari kalakūjitānumīyamānottrastahaṃsasārthotpatanavyatikarāṃ puli-nāyamānāmiva sarvato jaḍatarataraṃgānilasparśamātropalakṣyasalilasaṃ-nidhimuttīrya siprāmatiprahatatvādasaṃkaṭatvācca vardhayateva gamanotsāhama-tivistīrṇenāpi punarvistāriteneva candrapādairdaśapuragāminā mārgeṇaprāvartata gantum |</p>
      <pb n="271"/>
      <p xml:id="p271_l10" n="271,10">athohyamānairiva rayavāhinā sakaladiṅmukhaprasṛtena jyotsnājala-srotasā vaiśampāyanālokanatvaritasya candrāpīḍamānasasyaiva tulyaṃvahato jaṅghānilenendrāyudhasyākṛṣyamāṇairiva vājibhistāvatyaivāpara-rātravelayā yojanatritayamevālaṅghayat | athādhvaśramāpaharaṇāyeva pra-vṛtte vātumāhlādakāriṇi nirbharajyotsnājalāvagāhādārdrārdrasparśevaśyā-yasīkarākarṣiṇi rajolulitavividhavanapallavānilavījite vinidraku-mudinīparimalanalagnaparimale parimalāhitajaḍimni rajanivirāmapiśunemātariśvani krameṇa cāparadigvadhūvadanacumbini tadā kalpakāle cadurviṣahaśarvarīvirahacintayevāsannadinakarodayaviṣādenevā pradoṣāduttā-nitamukhaiḥ kumudarāśibhirāpīyamānasya dhāmnaḥ parikṣayeṇeva sarvāmba-rasaraḥpayaḥpāyipayodavibhramāśvarajaḥsaṃghātopaghāteneva pāṇḍutāmupagata-vati candrabimbe pratyagragaganalakṣmīviyogasaṃtāpojjhite dhavalottarī-yāṃśuka iva śaśāṅkalagne galati candrikālokeparajaladhipātinājyotsnājalapravāheṇeva sahasā phenabudbudāvalīṣviva naśyantīṣu tāra-kāpaṅktiṣu galadavaśyāyasalilakṣālanādiva śanaiḥ śanairdalitamuktā-gaurajyotsnānubhāvamutsṛjantīṣvāśāsu punarvibhāvyamānasahajaśyāmakā-ntiṣu salilādivonmajjatsu tarulatāviṭapeṣu samullasati pūrvadi-gvadhūkarṇapūraraktāśokapallavembarasarastāmarase divasamukhakarikumbha-sindūrareṇau taraṇiratharaktadhvajāṃśuke saṃdhyārāge saṃdhyātapacaritānte-ṣvālagnadāvānaleṣviva vayaḥsaṃghātairjanitārāvamutsṛjyamāneṣu nivāsa-pādapeṣu saśeṣanidrālasaiściraprasāraṇāviśadajaṅghāṅgibhirhaṭhādākṛṣṭadīrgha-padasaṃcāribhirmṛgakadambakairunmucyamānāsūṣaraśayyāsvicchāvakhaṇḍito-tkhātapalvalopāntaprarūḍhamustāgranthiṣvaraṇyagahvarābhimukheṣu varāhayūtheṣuniśāvasānapracāranirgatairgodhanairitastato dhavalāyamānāsu grāmasīmā-ntāraṇyasthalīṣvālokyamānajanapadavinirgameṣu prasūyamāneṣviva grā-meṣu yathārkakiraṇāvalokodgamaṃ connāmyamāna iva pūrvadigbhāge samu-tsāryamāṇāsvivāśāsvapasarpatsvivāraṇyeṣu vistāryamāṇāsviva grāma-sīmāsūttānībhavatsviva salilāśayeṣvavacchidyamāneṣviva śikhariṣū-ddhriyamāṇāyāmiva medinyāmadṛśyatāmivopayāntīṣu kumudinīṣu tiro-dhānakāriṇīṃ nīlatiraskariṇīmiva karairutsārya timiramālāṃ vira-havidhurāṃ kamalinīmivālokayitumudayagiriśikharamārūḍhe bhagavati sa-ptalokacakṣuṣi saptavāhe vihāyastalamudbhāsya digantarāṇyudbhāsayantīṣusakalajagaddīpikāsu divasakaradīdhitiṣu dṛṣṭiprasarakṣamāyāṃ velāyāṃsahasaivāgratordhagavyūtimātra iva rātriprayāṇakāyātamantaḥkṣobhabhītena ra-sātalenevodgīryamāṇamasoḍhasaṃghātabharayā medinyeva vikṣipyamāṇamaparyā-ptapramāṇābhirdigbhiriva saṃhiyamāṇamaparimāṇarajonirodhāśaṅkitena gī-rvāṇavartmanevāvakīryamāṇamarkāvalokeneva saha vistīryamāṇamāyāsitā-yatataradṛṣṭibhirapyadṛṣṭaparyantamanujīvibhūbhṛcchatasahasrakalpitāvaṣṭambhaṃ saṃ-cāriṇaṃ dvitīyamiva medinīsaṃniveśamajalavāhinīpraveśagambhīraṃ prāṇi-mayamaparapāramaṣṭamamiva mahāsamudramudriktarajaḥsantateḥ pūratayā cāpa-risphuṭavibhāvyasarvavṛttāntamapītastatovalitadhavalakadalikodbhāsitāne-kakarighaṭāsahasrasaṃkulamaviralabalākāvalīvibhrājitāmbhodasaṃghātaṃ mū-rtimantamiva meghasamayārambhamāvāsabhūmigrahaṇasaṃbhramābhipradhāvitāsaṃkhya-karituraganaraparasparormisaṃbādhatayāmandamandarāsphālanalulitakallolajā-lākulasya mahājaladherlīlayā niviśamānaṃ skandhāvāramadrākṣīt |</p>
      <pb n="272"/>
      <pb n="273"/>
      <p xml:id="p273_l9" n="273,9">dṛṣṭvā cākaroccetasi | aho bhadrakaṃ bhavati yadyacintitāgamana evapraviśya vaiśampāyanaṃ paśyāmi | ityevaṃ cintayitvā chatracāmarādibhiḥsvacihnaiḥ saha nivāritāśeṣarājaputraloko javaviśeṣagrāhibhistrica-turaisturaṃgamairanugamyamāno mūrdhānamāvṛtyottarīyeṇa rayaviśeṣagrāhiṇe-ndrāyudhena nānāvyāpāravyagrasakalalokamacintita eva skandhāvāramā-sasāda | praviśaṃśca pratyāvāsakaṃ vahanneva kasminpradeśe vaiśampāyanā-vāsa iti papraccha | tatastatsaṃnihitābhiḥ strībhiritaratvādapratyabhijñāyayathārabdhakarmavyagrābhirevodvāṣpaśūnyavadanābhirbhadra kiṃ pṛcchasi kutotravaiśampāyana ityāvedyamāna āḥ pāpāḥ kimevamasaṃbaddhaṃ pralapatheti śū-nyahṛdaya eva tāḥ pratārayannantarbhinnahṛdayatvānnāparāḥ pṛcchannevamevottra-sta iva hariṇaśāvako yūthaparibhraṃśavilola iva karikalabhako dhenuvi-rahādutkarṇa iva tarṇako na kiṃcitpaśyanna kiṃcidvadanna kiṃcidālapannakiṃcidākarṇayanna kiṃcinnirūpayanna kvacittiṣṭhanna kaṃcidāhvayankāga-tosmi kimarthamāgatosmi kva calitosmi kva gacchāmi kiṃ paśyāmikimārabdhaṃ mayā kiṃ vā karomīti sarvamevācetayamānondha iva badhiraiva mūka iva jaḍa ivāviṣṭa iva kaṭakamadhyadeśaṃ yāvattādṛśenaiva ve-genāvahat |</p>
      <pb n="274"/>
      <p xml:id="p274_l3" n="274,3">athendrāyudhapratyabhijñānādvārttayaivānupradhāvitarājaputradarśanācca deva-ścandrāpīḍa iti samantātsasaṃbhramapradhāvitānāmacetitottarīyaskhalanānā-mudbāṣpaśūnyadṛṣṭīnāṃ dūrādeva lajjayā praṇāmakriyayā ca samamevāvanamatāṃrājanyasahasrāṇāṃ mukhānyavalokya kva vaiśampāyana ityapṛcchat | tatastesarve samameva vicāryāsmiṃstarutalevataratu tāvaddevastato yathāvasthitaṃvijñāpayāma iti nyavedayan | candrāpīḍasya tena teṣāṃ sphuṭākhyānā-dapi kaṣṭatareṇa vacasāntaḥśalyagarbha sphuṭitamiva hṛdayamāsīt |kevalaṃ tatkālapraṇayinī mūrchā sā dhāraṇamakarot | turagādavatāritaṃca kuthopaviṣṭaṃ pituḥ samavayobhiranatikramaṇīyairmūrdhābhiṣiktapārthivai-rdhṛtamātmānaṃ tadānīṃ na veditavān | upalabdhasaṃjñopi ca vaiśampāyana-syādarśanādātmatattvadarśanātkimetatkvāhaṃ varte kiṃ vā mayaitaccaritamitibhramārūḍha iva muhyadbhirivendriyaiḥ sarvamevānutprekṣyamāṇaḥ kevalaṃ skandhā-vārāgamanenaiva tasyābhāvādanyadasaṃbhāvayandurviṣahapīḍābhihatena cetasākimāraṭāmi kiṃ hṛdayamavaṣṭabhya tūṣṇīmāse kimātmānamāhatya hṛdayā-tprāṇairviyojayāmi kimekākī kāṃciddiśaṃ gṛhītvā pravrajāmīti karta-vyameva nādhyagacchat | antardravanniva dahyamāna iva sphuṭanniva sahasradhāduḥkhena cakāra cetasi | aho me ramyopyaramaṇīyaḥ saṃvṛtto jīvalokaḥ |vasantyapi śūnyībhūtā pṛthivī | sacakṣuṣopyandhāḥ kakubho jātāḥ |suniṣpannamapi hataṃ janma | surakṣitamapi muṣitaṃ jīvitaphalam | kaṃpaśyāmi | kamālapāmi | kasmai viśrambhaṃ kathayāmi | kena saha sukha-māse | kimadyāpi me jīvitena kādambaryāpi | vaiśampāyanasya kṛtekva gacchāmi | kaṃ pṛcchāmi | kamabhyarthaye | ko me dadātu punastādṛśaṃmitraratnam | kathaṃ mayā tātasya śukanāsasya cātmā vaiśampāyanenavinā darśayitavyaḥ | kimabhidhāya ca tanayaśokavihvalāmbā manoramāvā saṃsthāpayitavyā | kiṃ bhūmiḥ kācidasiddhā tāṃ sādhayituṃ paścā-tsthitaḥ | uta narapatiḥ kaścidasaṃghaṭitaḥ tatsaṃghaṭanāya paścātparilambitaḥ |kaccidvidyā kācidagṛhītā | tāṃ grahītuṃ mayotsaṃkalitaḥ | ityetānicānyāni cāntarātmanā ciramadhomukha eva vikalpya hṛdayāsphuṭanā-dvilakṣyamivāparādhinamiva mahāpātakinamivātmānaṃ manyamāno vadanama-darśayañchanaiḥ kṛcchādiva tānaprākṣīt |</p>
      <pb n="275"/>
      <p xml:id="p275_l10" n="275,10">mayyāgate kiṃ kaścidevaṃvidhontare saṃgrāma utpannaḥ | vyādhirvākaścidāśukāryasādhyarūpaḥ samupajātaḥ | yenaitadatarkitameva mahāvajra-patanamupanatamiti | te tvevaṃ pṛṣṭāḥ sarve samameva karadvayāpihitaśrutayovyajñapayan | deva śāntaṃ pāpam | devaśarīramiva sāgraṃ varṣaśataṃ dhri-yate vaiśampāyana iti | etadākarṇya cojjīvita ivānandabāṣpanirbharaḥ saṃ-bhāvya tānsarvāneva kaṇṭhagraheṇāvādīt | jīvato vaiśampāyanasyānyatrakṣaṇamapyavasthānamasaṃbhāvayatā mayaivaṃ pṛṣṭā bhavantaḥ | tajjīvatītyetā-ni tu tāvatkarṇe kṛtānyakṣarāṇi | adhunā kiṃ vṛttamasya yenāsaunāgataḥ | kva vā sthitaḥ | kena vā prasaṅgena sthitaḥ | kathaṃ vā tame-kākinamutsṛjyāyātā bhavantaḥ | kathaṃ vā bhavadbhirbalādapi nānīto-sāvityetadavagantumuttāmyati me hṛdayamiti | te caivaṃ pṛṣṭā vyajñapa-yan | deva śrūyatāṃ yathā vṛttam |</p>
      <p xml:id="p275_l22" n="275,22">pṛṣṭhataḥ skandhāvāramanupālayadbhiḥ śanaiḥ śanairvaiśampāyanena saha bha-vadbhirāgantavyamityādiśya gatavati deve tasmindivase sugṛhītatvā-ddhāsendhanādikasyopakaraṇajātasya na dattameva prayāṇaṃ skandhāvāreṇa |anyasminnahanyāhatāyāṃ prayāṇabheryā sajjīkriyamāṇe sādhane prātare-vāsmānvaiśampāyanobhyadhāt | atipuṇyaṃ hyacchodākhyaṃ saraḥ purāṇe śrū-yate | tadasminnātvā praṇamya cāsyaiva tīrabhāji siddhāyatane bhagavantaṃbhavānīprabhuṃ maheśvaraṃ śaśāṅkaśakalaśekharaṃ vrajāmaḥ | divyajanasevitākena kadā punaḥ svapnepi bhūmiriyamālokitā | ityabhidhāya caraṇābhyāme-vācchodasarastīramayāsīt | tatra cātiramyatayaiva sarvato dattadṛṣṭiḥsaṃcarannamarakāminīśrotraśikharārohaṇapraṇayocitaistaraṃgānilāhativilo-lavṛttibhiḥ kiśalayairaviralakusumamakarandalobhapuñjitānāṃ ca mattama-dhulihāṃ mañjunā siñjitaraveṇa dūrādāhvayantamiva marakatamaṇiśyāma-yā prabhayānulimpantamiva samaṃ daśadigbhāgānadattadivasakarakiraṇaprave-śatayā divāpyantarniśīthinīmiva bibhrāṇaṃ ciraparicitairapi meghodgamā-śaṅkayā muhurmuhurunmuktamadhurakekāravairvanaśikhaṇḍibhirutkandharairavalo-kyamānaṃ padamiva jaladakālasya pratipakṣamiva sarvasaṃtāpānāṃ nijāvā-samiva jaḍimno nirgamamārgamiva surabhimāsasyāśrayamiva makaradhvaja-syotkaṇṭhāvinodasthānamiva raterāspadamiva sarvaramaṇīyānāmanavarata-valitasurabhiśītalācchodasarastaraṃgamārutābhivījitābhyantaraśilātala-manyatamaṃ taṭalatāmaṇḍapamadrākṣīt |</p>
      <pb n="276"/>
      <p xml:id="p276_l19" n="276,19">dṛṣṭvā ca tamaticirāntaritadarśanaṃ bhrātaramiva tanayamiva suhṛda-miva cānanyadṛṣṭirvismṛtanimeṣeṇa cakṣuṣā vilokayanstambhita iva li-khita ivotkīrṇa iva pustamaya iva suciramūrdhva eva sthitvāpārayanni-vāṅgāni dhārayitumākramyamāṇa iva mūrchayonmucyamāna ivendriyairjhaṭi-tyunmuktāṅgaḥ samupaviśya bhūmau kimapyantarātmanā smarannivānudhyā-yanniva nirvikāravadano galitalocanapayodhārāsaṃtānastūṣṇīmadhomukha-stasthau | tathāvasthitaṃ ca tamavalokyāsmākamudapādi cetasi cintā |yena kenacidapahriyanta eva rasikahṛdayāḥ pariṇāmadhīramatayopi kiṃpunaḥ kutūhalāspade prathame vayasi vartamānāḥ | tasmānniyatamiyamasye-māmatimanoharāṃ bhūmimālokya bhāvayato hṛdayavikṛtirīdṛśī jāteti |na cirācca tamevamavadāma vayam | dṛṣṭā darśanīyānāmavadhireṣā | ta-duttiṣṭha | saṃprati nirvartayāmaḥ snānavidhim | atimahatī velā | sa-jjībhūtaṃ sādhanam | prayāṇābhimukhaḥ sakalaḥ skandhāvārastvāṃ prati-pālayannāste | kimadyāpi vilambiteneti | sa tvevamuktopyasmābhi-raśrutāsmadīyālāpa iva jaḍa iva mūka ivāśikṣita iva vaktuṃ na kiṃ-cidapi pratyuttaramadāt | tameva kevalamanimeṣapakṣmaṇā niścalastabdha-tārakeṇa saṃtatāśrusrotasā likhiteneva cakṣuṣā latāmaṇḍapamālokita-vān |</p>
      <pb n="277"/>
      <p xml:id="p277_l14" n="277,14">punaḥpunaścāsmābhirāgamanāyānurudhyamānastadgrathitadṛṣṭirevāsmān pa-ricchedaniṣṭhuramāha sma | mayā tu na yātavyamasmātpradeśāt | gaccha-ntu bhavantaḥ skandhāvāramādāya | na yuktaṃ bhavatāṃ candrāpīḍabhuja-balaparirakṣitaṃ gate tasminmahāsādhanaṃ gṛhītvāsyāṃ bhūmau kṣaṇa-mapyavasthānaṃ kartum | ityuktavantaṃ tamakasmānnāma kiṃcidasya dai-vādeva vairāgyakāraṇamutpannamityāśaṅkaya sānunayamāgamanāya punaḥ punaḥpratibodhya tādṛśāsaṃbaddhānuṣṭhānena jātapīḍā niṣṭhuramapyabhihitavantovayam | evaṃ na yuktamasmākaṃ sthātum | bhavataḥ punardevasya tārāpīḍasyā-nantarādāryaśukanāsāllabdhajanmano devyā vilāsavatyāṅkalālitasyadevena candrāpīḍena sahaikatra saṃvṛddhasya tathā vidyāgṛhe mahatā yatnenaivaṃśikṣitasya yuktamidam | yajjyeṣṭhe bhrātari suhṛdi vatsale bhartari jaga-nāthe ca guṇavati ca bhavati sarvamarpayitvā gate tatparityāgenātrāva-sthānam | kasyāparasyedṛśo yuktāyuktaparicchedaḥ | tiṣṭhatu tāvadasmākaṃ ta-vopari sneho bhaktirvā | asmiṃstu śūnyāraṇye bhavantamekākinamutsṛjyagatāḥ santo devena candraśītalaprakṛtinā candrāpīḍenaiva kiṃ vaktavyāvayam | kimanyo devaścandrāpīḍonyo vā bhavān | tadunmucyatāmayaṃ saṃmohaḥ |gamanāya dhīrādhīyatām | ityabhihitosmābhirīṣadiva vilakṣahāsena vaca-nenāsmānavādīt | kimahametāvadapi na vedmi yadgamanāya māṃ bhavantaḥprabodhayanti | api ca candrāpīḍena vinā kṣaṇamapyahamanyatra na pā-rayāmi sthātum | eṣaiva me garīyasī paribodhanā | tathāpi kiṃ ka-romi | anenaiva kṣaṇena sarvatra vigalitaṃ me prabhutvam | tathā hi |smaradiva kimapi mano nānyatra pravarttate | paśyantīva kimapi na dṛ-ṣṭiranyato valati | āsaktamiva kvāpi hṛdayaṃ kimapi na jānāti |nigaḍitāviva padamapi dātuṃ na caraṇāvutsahete | kīliteva cāsmi-nneva sthāne tanuḥ | tadātmanā tvahamasamartho yātum | atha balādbhava-nto māṃ ninīṣavaḥ | tatrāpi calitasyāsmātpradeśādātmano jī-vitadhāraṇaṃ na saṃbhāvayāmi | atra tu punastiṣṭhato yadetadantarhadaye ki-mapyanavasīyamānaṃ parivartate me yenaiva vidhṛtosmi tenaivāvaśyaṃ dhāryanteprāṇā iti cetasi me | tadalaṃ nirbandhena | gacchantu bhavantaḥ | bhavatuyāvajjīvamā tṛpteścandrāpīḍadarśanasukham | alpapuṇyasya tu tanme prāpta-mapi karatalādevamācchidya daivena nītam | ityabhidadhānaśca kautukā-tkimetadyenaivaṃ bhāṣase nāyāsi devasya candrāpīḍasya samīpamityasmā-bhiḥ punaḥ punaḥ pṛṣṭobhyadhāt | lajjehamevaṃ vaktum | tathāpi śapāmivayasyacandrāpīḍasyaiva jīvitena yadi kiṃcidapi jānāmi yatkenakāraṇena na śaknomyato gantumiti | api ca bhavatāmapi pratyakṣaevāyaṃ vṛttāntaḥ | tadrūjantu bhavantaḥ | ityuktvā tūṣṇīmabhūt |</p>
      <pb n="278"/>
      <pb n="279"/>
      <p xml:id="p279_l4" n="279,4">muhūrtādiva cotthāya teṣu teṣu ramyatareṣu tarutaleṣu latāgṛheṣu sa-rastīreṣu tasmiṃśca devāyatane kimapi naṣṭamivānviṣyannananyadṛṣṭirbabhrā-ma | bhrāntvā ca ciramiva khinnāntarātmā sanirvedamūrdhvaṃ niścasyatasmil̐latāgahane punarupaviśya tasthau | vayamapi kṛtavīrutsaṃni-dhānāstatpratibodhanapratyāśayā sthitā eva | gatavati samadhika ivayāmadvaye śarīrasthitikaraṇāyāsmābhirabhyarthitaḥ pratyuvāca | vayasya-candrāpīḍasya khalvamī svajīvitādapi vallabhatarāḥ prāṇāḥ | tadyadi ba-lādapi parityajya māṃ gacchanti tathāpyeṣāṃ saṃdhāraṇe mayā prayatnaḥ kā-ryaḥ | kiṃ punaragacchatāmeva | candrāpīḍadarśanenaiva cāhamarthī na mṛ-tyunā | tadabhyarthanaivātra niṣphalā | ityabhidhāyotthāya snātvā kanda-mūlaphalairvanavāsocitāṃ śarīrasthitimakarot | nirvartitaśarīrasthitautasminvayamapi kṛtavantaḥ | anenaiva ca krameṇa vismitāntarātmā-no rātrau ca divā ca kimetaditi tadvṛttāntamevānubhāvayanto dinatra-yaṃ sthitvā niṣpratyāśāstadāgamanānayanayoḥ sukṛtaśambalasaṃvidhānaṃ ta-tparikaraṃ tatra sthāpayitvā cāgatā vayam | yaccāgrato na preṣitaḥ saṃ-vādakastadekaṃ tāvadantarā gacchato devasyāsau na parāpatatyeva | apa-ramapi cirātpraviṣṭamātrasyaiva devasya mā punarāgamanakleśobhūditi |</p>
      <p xml:id="p279_l21" n="279,21">candrāpīḍasya tu taṃ svapnepyanutprekṣaṇīyaṃ vaiśampāyanavṛttāntamākarṇyayugapadudvegavismayābhyāmākrāntahṛdayasyodapādi cetasi | kiṃ punarī-dṛśasya sarvaparityāgakāriṇo vanavāsaikaśaraṇasya vairāgyasya kāraṇaṃbhavet | svīyaṃ ca na paśyāmi kiṃcitskhalitam | tātaprasādāttu mā-miva tamapi caraṇatalaluṭhitacūḍāmaṇayorcayantyeva rājānaḥ | mamevatasyāpi cecchādhikeṣu sarvopabhogeṣu na kiṃcidapi hīyate | mamevatasyāpyājñā na vihanyata eva | ahamiva sopi prasādānkarotyeva |matta iva tasmādapi bibhetyevāparādhijanaḥ | mayīva tasminnapi sarvāḥsaṃpadaḥ | tamapyālokya māmivotpadyate spṛhā lokasya | apyāgacchaṃstāte-nāmbayā cāryaśukanāsena manoramayā ca tanayasnehocitena sauhārdena nasaṃbhāvitaḥ | vinayādhikyecchunā tātena śukanāsena vā kiṃcitpīḍā-karamabhihitam | tāḍito vā | tatrāpi naivāsāvevamasnehalaḥ piśunasva-bhāvo vā gurujanābhakto vā guṇopādānavimukho vā taralacitto vāyatkiṃcanakārī yaḥ kaścidiva kṣudraprakṛtirāḍhyaputratāgarvito duḥśikṣitodurvinīto vā putraikatādurlalito vā yo janmanaḥ prabhṛti sarvaprakāropa-kāriṇo gurujanasyopari khedamevaṃ kuryādanubandhādviramedvā | praśamasyā-pīdṛśasya naiṣa kālaḥ | adyāpyasau vidvajjanocite gārhasthya eva naniveśito devapitṛmanuṣyāṇāmānṛṇyameva nopagataḥ | agatvā cānṛ-ṇyamṛṇatrayeṇa baddhaḥ kva gataḥ | na tena putrapautrasaṃtatyā vaṃśaḥ pratiṣṭhāṃ nītaḥ |nānantadakṣiṇairmahākratubhiriṣṭam | na satrakūpaprapāprāsādataḍāgārāmādi-bhiḥ kīrtanairalaṃkṛtā medinī | nākalpasthāyi diśoyāyi yaśā viprakī-rṇam | na guravonuvṛttyā sukhaṃ sthāpitāḥ | na snigdhabandhūnāmupakṛtam |na praṇayino nirviśeṣavibhavatāṃ nītāḥ | na sādhavaḥ parivardhitāḥ | nā-nujīvinaḥ saṃvibhaktāḥ | nābhyāgatāḥ kṛtā nistṛṣaḥ | na dṛṣṭāḥ śrutāvāṅganāḥ | na jātena jīvalokasukhānyanubhūtāni | na tena puruṣā-rthasādhanānāṃ dharmārthakāmānāmekopi hi prāptaḥ | kimetattena kṛtam |</p>
      <pb n="280"/>
      <pb n="281"/>
      <p xml:id="p281_l1" n="281,1">ityākṣiptacetāścintayaṃściramiva tasminneva tarutale sthitvā śū-nyahṛdayopi yathākriyamāṇaprasādasaṃmānasambhāvanāsaṃbhāvitaṃ visarjya sa-kalameva rājakamutthāya tatkṣaṇakṛtamuttambhitatuṅgataratoraṇābaddhacandana-mālamubhayapārśvasthāpitotpallavamukhapūrṇahemakalaśaṃ dvārātprabhṛti sikta-saṃmṛṣṭabhūmibhāgamantarbahiśca prakīrṇasurabhikusumaprakaramitastataḥ saṃcaratākarmāntikalokena gṛhītavividhabhṛṅgāraṃ maṇicāmaratālavṛntaratnapādukā-dyupakaraṇapāṇibhirvāravanitābhiścākīrṇa vitānatalavartinā madāmodādhi-vāsitadigānanena rājahastinā gandhamādanena sanāthīkṛtaikapārśvamapara-pārśvepi kalpitendrāyudhāvasthānamupavāhyakareṇukākrāntabāhyāṅgaṇamaśeṣa-dvārāvahitabahuvetrilokaṃ mahattvādgambhīratayānekasatvaśaraṇatayā ca ma-hājalanidhimanukurvāṇam | tathā hi savelāvanamiva yāmāvasthitāneka-karighaṭāparikareṇāntaḥpraviṣṭamahāśailamiva gandhamādanena sakallolamivasaṃcaratsaṃbhrāntakarmāntikalokormiparaṃparābhiḥ sāvartamiva prāharikaja-namaṇḍalāvasthānaiḥ salakṣmīkamiva varāṅganābhiḥ saratnamiva mahāpuruṣaiḥsahaṃsamālamiva sitapatākābhiḥ saphenapaṭalamiva kusumaprakaraiḥ hari-mivānantabhogaparikaraṃ kāyamānamaviśat |</p>
      <p xml:id="p281_l17" n="281,17">praviśya cāgṛhītapratikarmatayā malinaveṣābhirudvignadīnamukhībhiri-tastato vārāṅganābhiryāmikalokena karmāntikaiśca praṇamyamānastūṣṇī-mivālokakārakeṇeva madāmodenāvedite nisṛṣṭaśūnyadṛṣṭirgandhamādaneśanaiḥ śanairvāsabhavanamayāsīt | tatra cāpanītasamāyogo vimucyāṅgāniśayanīye tarutālavṛntānilena saṃvījyamānoṅgasaṃvāhakāribhiśca śanaiḥśanairapanīyamānāgamanakhedaḥ sakalarajanīprajāgarakhinnopi cāprāptani-drāsukho duḥkhāsikayā punarapi duḥkhāntarahetuṃ cintāmevāviśat |yadi tāvadapratimuktastātenāmbayā vā mahati śokārṇave nikṣipya tautanayavirahaśokaviklavaṃ tātaṃ śukanāsamambāṃ ca manoramāmanāśvāsyā-smādeva pradeśādgacchāmi tadā mayāpi vaiśampāyanasyānukṛtaṃ bhavati |nivṛtya punargamane cāmuktipakṣamāśaṅkate me hṛdayam | tatkiṃ karomi |athavāsthāna evāpratimuktiśaṅkā me priyasuhṛdātmānaṃ māṃ ca paritya-jatāpyapareṇa prakāreṇa gamanamutpādayatā kādambarīsamīpagamanopāyaci-ntāparyākulamaterupakṛtameva | tadadhunā vaiśampāyanapratyānayanāya yāntaṃna tāto nāmbāpi nāryaśukanāsopi nivārayituṃ śaknoti mām | ga-taśca vaiśampāyanasahitastenaiva pārśvena purastādgamiṣyāmi | iti ni-ścitya tatkālakṛtaṃ vaiśampāyanaviyogaduḥkhaṃ pariṇāmasukhamauṣadhamivabahu manyamāno muhūrtamiva sthitvā viśrāntaḥ sukhitairaṅgairāpūrite tṛtī-yārdhayāmaśaṃkhe śarīrasthitikaraṇāyodatiṣṭhat |</p>
      <pb n="282"/>
      <p xml:id="p282_l13" n="282,13">utthāya ca yatraiva kādambarī tatraiva vaiśampāyana iti svadhairyāva-ṣṭambhenaiva saṃstabhya hṛdayaṃ śūnyāntarātmā punareva saṃvargitāśeṣarājalokaḥśarīrasthitimakarot | kṛtāhāraścāntarjvalato madanānalasya vaiśampā-yanavirahaśokāgneśca bahirapi saṃtāpadānāya sāhāyakamiva kartumuparisthitaścātikaṣṭamaṣṭāsvapi dikṣu yugapatprasāritakaraḥ karomyayatnenaivasaṃtāpamityākalayyeva gaganatalamadhyamārūḍhe savitaryātapavyājena raja-tadravamivottaptamudgirati raśmijāle nirbhidya viśantīṣviva śarīra-mātapakaṇikāsu puñjyamānaprāṇisaṃghātāsu talapraveśātsaṃkaṭāyamānāsupādapacchāyāsu bahirālokayituṃ cāpyapārayantīṣu dṛṣṭiṣu diṅmukheṣujvalatsviva duḥsparśāsu bhūmiṣu niḥsaṃcāreṣu pathiṣu saṃkaṭaprapākuṭīro-darodapītipuñjiteṣvadhvanyeṣu nāḍiṃdhamaśvāsātureṣu svanīḍāvasthāyiṣupattraratheṣu palvalāntarjalapraveśiteṣu mahiṣavṛndeṣvaravindadalaśakalaki-ñjalkavicchuritamicchāviloḍitotruṭitabisakāṇḍacchedadanturaṃ nipāna-saraḥpaṅkamārohatsu kariyūtheṣu raktatāmarasakāntiṣu lalanākapolopā-nteṣu dalitamuktākṣodānukāriṇīṣu virājamānāsu dharmajalakaṇikāvalīṣusmaryamāṇāyāṃ jyotsnāyāṃ gṛhyamāṇeṣu tuṣāraguṇeṣu vāñchyamāne payo-dakālābhyāgamebhyarthyamāne divasapariṇāme pradoṣadarśanākāṅkṣiṣu hṛdayeṣū-tthāya sarastīrakalpitamanavaratāpatajjalāsārasekanivāritoṣṇakaraki-raṇasaṃtāpamekasaṃtānāvalīdhārāvarṣavegavāhinyā nirjhariṇyeva kulyayāparikṣiptamantarālambitajalajambūpravālāhitāndhakāramāmuktakusumapalla-valatāvṛtākhilastambhasaṃcayamatanuharicandanacarcārdraṃ marakataśyāmapadmi-nīpalāśāstīrṇasamastabhūtalamāmodamānasarasasphuṭitāravindarāśidatta-prakaramākīrṇasarasabisakāṇḍamakāṇḍakalpitaprāvṛṭkālamitastatovarṣa-ntībhiḥ śaivalapravālamañjarībhirjaladevatābhiriva sadyaḥ snānārdraciku-rahastābhirupagṛhītasurabhikomalajalārdrikābhiranāśyānacandanāṅgarāga-hāriṇībhirhāravalayamātrābharaṇābhiravataṃsitavālaśaivalapravālābhirmṛṇā-latālavṛntakarpūrapaṭavāsaharicandanacandrakāntamaṇidarpaṇādyupakaraṇapā-ṇibhirabahvībhirvārāṅganābhirupetaṃ paribhavasthānamiva nidāghasamayasya ni-dānamiva śītakālasya niveśamiva vārivāhānāṃ tiraskāramiva ravi-karāṇāṃ hṛdayamiva sarasaḥ sahodaramiva himagireḥ svarūpamivajaḍimna āvāsamiva vibhāvarīṇāṃ pratyāghātamiva divasasya jalamaṇḍa-pamayāsīt |</p>
      <pb n="283"/>
      <p xml:id="p283_l22" n="283,22">tatra cātiramyatayā kṣubhitamakaradhvajotkalikāsahasraviṣamaṃ jalā-sāraśiśiratayā saṃdhukṣitasuhṛdviyogānalaṃ mahāsamudramiva gambhīraṃ taṃdivasamekākī kathaṃ kathamapi svadhairyayānapātreṇālaṅghayat | lohitāya-mānātape ca sāyāhne nirgatya bahulagomayopalepaharite mandamandamāru-tāhatottaralāyamānadhavalakusumaprakaraśobhini vāsabhavanāṅgaṇe kṣaṇa-mivāsthāne samāsannapārthivaiḥ saha vaiśampāyanālāpenaiva sthitvā dvitīyaeva yāme calitavyaṃ sajjīkuruta sādhanamityādiśya balādhyakṣamṛkṣodayaeva visarjitāśeṣarājaloko vāsabhavanamadhyavasat | athāticirānta-ritojjayinīdarśanotsuko vināpi prayāṇanāndyā sakala eva kaṭaka-lokaḥ saṃvṛtya prāvartata gantum | ātmanāpyalabdhanidrāvinodovataratyevatṛtīye yāme turagakariṇīprāyavāhanenānatibahunā rājalokena saha vi-ralakaṭakasaṃmardena vartmanāvahat | athādhvanaiva saha kṣīṇāyāṃ yāmava-tyāṃ rasātalādivonmajjatsu sarvabhāveṣūnmīlantīṣviva dṛṣṭiṣu punari-vānyathā sṛjyamāne jīvaloke vibhajyamāneṣu nimnonnateṣu viralāya-māneṣviva vanagahaneṣu saṃkucatsviva tarulatāgulmeṣu gaganatalamāroha-ntyāḥ pade iva bahulalākṣārasālohite divasaśriyovaśyāyasekānnava-pallava ivodbhidyamāne pūrvāśālatāyāḥ kamalinīrāgadāyini divasaka-rabimbe vispaṣṭe prabhātasamaye kaṭakalokenaiva saha parāpatitavānujja-yinīm |</p>
      <pb n="284"/>
      <p xml:id="p284_l18" n="284,18">atha dūrata eva prasṛtidvandvasaṃsthitaiśca puñjyamānaiśca« »puñjitaiścāba-ddhamaṇḍalaiścopaviṣṭaiḥ valitaiśca dattakatipayaśūnyapadaiśca nivartyamānai-ścāgacchadbhiśconmukhaiścādhomukhaiścodbāṣpadṛṣṭibhiśca vivarṇadīnavadanaiśca ma-hākaṣṭaśabdamukharaiśca duḥkhādhikyāhitamaunaiśca munibhirapi mumukṣubhirapivītarāgairapi niḥspṛhairapyudāsīnairapi durjanairapi snehaparavaśaiḥ pitṛbhi-riva suhṛdbhiriva snigdhabandhubhiriva ca nagarīnirgatairārtyā pṛcchayamānaṃkathyamānaṃ ca vicāryamāṇaṃ cānubhāvyamānaṃ ca vaiśampāyanavṛttāntamevasamantācchuśrāva |</p>
      <pb n="285"/>
      <p xml:id="p285_l3" n="285,3">śṛṇvaṃśca cakāra cetasi | bāhyasya tāvajjanasyeyamīdṛśī sama-vasthā | kiṃ punaryenāsāvaṅkena lālitaḥ saṃvardhito vā bālacāṭavo-syānubhūtāḥ | tadatikaṣṭaṃ me vaiśampāyanena vinā tātasya śukanāsa-syāmbāyā manoramāyā vā darśanam | ityevaṃ cintayannāsānihitodvāṣpa-dṛṣṭiradṛṣṭasarvavṛttānta eva viveśojjayinīm | avatīrya ca sarājakuladvāri viśannevāryaśukanāsabhavanaṃ saha devyā vilāsavatyāgato rājeti śuśrāva | śrutvā ca nivartya tatraiva jagāma | gacchaṃścasamīpavartī hā vatsa vaiśampāyanādyāpi madaṅkalālanocito bālaevāsi kathaṃ tvamekākī vyālaśatasahasrabhīṣaṇe nirmānuṣe tasmiñśū-nyāraṇye sthitaḥ | kena te tatrāpi sarvasatvavyāghātakāriṇī śarīra-rakṣā kṛtā | kena vaiṣamyapratipanthinī śarīrasthitiḥ saṃpāditā | kenanidrāsukhadāyi śayanīyamupakalpitam | kastvayi bubhukṣite tṛṣite su-ṣupsati vā duḥkhitaḥ | mamotsaṅgamutsṛjya samānasukhaduḥkhā vadhūrapina putraka tvayopāttā | āgatamātrasyaiva te pitaramanujñāpyātyartha vadhūmu-khamavalokayiṣyāmīti yanmayā cintitaṃ kevalaṃ tanme mandapuṇyāyā nasaṃpannam | paraṃ tavāpi vadanadarśanaṃ durlabhaṃ bhūtam | vatsa yatra tevasthātuma-bhirucitaṃ nayasva tatraiva māmapi pitaraṃ vijñāpya | tvāmapaśyantī na jī-vāmi | tāta tvayāhaṃ śaiśavepi nāvamānitā | kutastaveyamekapada eve-dṛśī niṣṭhuratā jātā | ā janmanaḥ prabhṛti na dṛṣṭameva yasya kupitamā-nanaṃ tasya te kutoyamevaṃvidho mayyakasmādeva kopaḥ | yadevaṃ parityajyasthitosi | gatopyāgaccha śirasā prasādayāmi tvām | ¿koparosti¿ me |deśāntaraparicayānmukto nāmāsmāsu snehaḥ | kṣaṇamapyanantaritadarśanasyacandrāpīḍasyopari kathaṃ tavedṛśī niḥsnehatā jātā | tāta na bhadrakaṃ tesamāpatitam | sarva eva sukhaṃ sthāpanīyo gurujano duḥkhaṃ sthāpitaḥ | najānāmyevaṃ kṛtvā kiṃ tvayā prāptavyam | etāni cānyāni cāntarbhavana-gatāṃ pratyagratanayavirahaśokavihvalāṃ svayaṃ devyā vilāsavatyā saṃsthā-pyamānāmapi manoramāṃ vipralapantīmaśrauṣīt |</p>
      <pb n="286"/>
      <p xml:id="p286_l7" n="286,7">tena cātikaruṇena tatpralāpaviṣeṇa vihvala iva nidrāgameneva ghūrṇa-māno niścetanatāmanīyata | kathaṃ kathamapi sahajasattvāvaṣṭambhenaivasaṃstambhitātmā praviśya piturapi lajjamāno vadanamupadarśayitumadho-mukha eva nispandasarvāṅgeṇa mandarādriṇeva śukanāsena saha mathanāva-sānastimitamiva mahārṇavaṃ praṇamya pitaraṃ dūrata evopāviśat | upa-viṣṭaṃ ca taṃ kṣaṇamiva dṛṣṭvā rājāntarbāṣpabharagadgadena dhvaninābhyarṇavarṣa ivajaladharobhyadhāt | vatsa candrāpīḍa jānāmi te svajīvitādapi sama-bhyadhikāṃ bhrāturupari prītim | pīḍā ca sukhaikahetorvallabhajanādevā-saṃbhāvyā yā samutpadyate | tathaiva hi na kiṃcinna kriyate | tajjanmanaḥsnehasya vayasaḥ śīlasya śrutasya gurujanānuśāsanasya vinayādhānasyaca sarvasyaivānucitamimaṃ bhrātuḥ suhṛdaśca te vṛttāntamākarṇya tvadoṣamā-śaṅkate me hṛdayam | ityevaṃ vādino narapatervacanamākṣipya yugapa-cchokāmarṣābhyāmandhakāritānanaḥ prāvṛḍārambha iva taḍillatāduṣprekṣyovisphūrjjitenaiva sphuritādhareṇa śukanāsobravīt |</p>
      <p xml:id="p286_l21" n="286,21">deva yadi candramasyūṣmā dahane cātiśītalatvamaṃśumālini vātamastamasvinyāṃ vā divaso mahodadhau vā śoṣaḥ kṣiteradhāraṇaṃ vāśeṣe parārthānudyamo vā sādhorapriyavacananirgamo vā svajanamukhātsaṃbhā-vyate tato yuvarājepi doṣaḥ | tatkimevamevānirūpya tasyānātmajñasyamūḍhaprakṛterdurjātasya rājāpathyakāriṇo mātṛpitṛghātino mitradruhaḥ kṛta-ghnasya karmacaṇḍālasya mahāpātakinaḥ kṛte kṛtayugāvatārayogyamā-tmanopi guṇavantamatyudāracaritaṃ candrāpīḍamevaṃ saṃbhāvayati devaḥ |na hyataḥparamaparaṃ kaṣṭataraṃ kiṃcidapi pīḍākāraṇaṃ yadguṇeṣu vartamānodoṣeṣu saṃbhāvyata itarajanenāpi | kiṃ punargurujanena | yo guṇī guṇai-revārādhanīyaḥ | kasyāparasyātmā guṇavānanena jñāpanīyaḥ | api cajanmanaḥ prabhṛti devasya devyā vilāsavatyāścāṅkalālanayā yo na gṛ-hītastasya maruta iva durgrahaprakṛteścandrāpīḍopi kiṃ karotu | svayame-votpadyanta evaṃvidhāḥ śarīrasaṃbhavā mahākṛmayaḥ sarvadoṣāśrayā mahā-vyādhayontarviṣā mahāvyālā vināśahetavo mahotpātā bhujaṃgavṛttayomahāvātikā vakracāriṇo mahāgrahāstamomayāḥ pradoṣā malinātmakāḥkulapāṃśavo niḥsnehāḥ khalā nirlajjāḥ kṣapaṇakā niḥsaṃjñāḥ paśavo-pi cākāṣṭhā dahanā nirguṇā jālinotīrthā jalāśayāḥ nirgauravāḥkharaprakṛtayośivamūrtayo mahāvināyakādhiṣṭhitāḥ | ye sakalaṅkāḥ kṛ-pāṇā iva snehenaiva pāruṣyaṃ bhajante | malinasvabhāvāḥ karikapolāiva dānenaiva malinataratāmāpadyante | nirvartayo maṇipradīpā iva prasā-denaiva jvalanti | aṅgalagnā bhujā iva dākṣiṇyaparigraheṇaivetare vāmāḥsaṃjāyante | guṇamuktāḥ sāyakā iva sapakṣāśrayeṇa phalenaiva dūraṃ vikṣi-pyante | sarāgāḥ pallavā iva divasārūḍhyaivāparajyante | bhūtiparāmṛṣṭādarpaṇā ivābhimukhyena sarvaṃ pratīpaṃ gṛhṇanti | antarasvacchavṛttayaḥ sa-lilāśayā iva gāḍhāvagāhanenaiva kāluṣyamupayānti | ye ca snigdheṣvapirūkṣā ṛjuṣvapi vakrāḥ sādhuṣvapyasādhavo guṇavatsvapi duṣṭaprakṛtayobhartaryapyabhṛtyātmāno rāgiṣvapi kruddhā nirīhādapyāditsavo mitreṣvapidrohiṇo viśvastānāmapi ghātakā bhīteṣvapi prahāriṇaḥ prītipareṣvapidveṣiṇo vinīteṣvapyuddhatā dayāpareṣvapi nirdayāḥ strīṣvapi śūrāḥ bhṛ-tyeṣvapi krūrā dīneṣvapi dāruṇāḥ | yeṣāṃ ca viparītānāṃ gurava evalaghavo nīcā evoccairagamyā eva gamyāḥ kudṛṣṭireva saddarśanamakāryamevakāryamanyāya eva nyāyosthitireva sthitiranācāra evācāroyukta-meva yuktamavidyaiva vidyāvinaya eva vinayo dauḥśīlyameva suśī-latādharma eva dharmonṛtameva satyam | yeṣāṃ ca kṣudrāṇāṃ prajñā parābhi-saṃdhānāya na jñānāya śrutamālajālāya nopaśamāya parākramaḥ prāṇinā-mupaghātāya nopakārāyotsāho dhanārjanāya na yaśase sthairya vyasanā-saṅgāya na cirasaṃgatāya dhanaparityāgaḥ kāmāya na dharmāya | kiṃ bahu-nā | sarvameva yeṣāṃ doṣāya na guṇāya | tadasāvapīdṛśa eva kopya-puṇyavānutpanno yasyaivaṃ kurvato mitramahaṃ candrāpīḍasya kathaṃ tasya droha-mācarāmīti notpannaṃ cetasi | evaṃ kṛte calitavṛttānāṃ śāsitāvaśyaṃtārāpīḍo devaḥ pīḍitāntarātmā mayi kopaṃ kariṣyatītyevamapi nā-śaṅkitaṃ manasā | māturahamevaiko jīvitanibandhanaṃ kathaṃ mayā vināvartiṣyata ityetasya nṛśaṃsasya hṛdaye nāpatitam | piṇḍaprado vaṃśasaṃ-tānārthamahamutpāditaḥ pitrā kathamananujñātastena sarvaparityāgaṃ karomī-tyetadapi yathājātasya na buddhau saṃjātam | tadevamasatpathapravṛttena naṣṭā-tmanā sudūramudbhāntena durdaśamadṛṣṭaṃ tāvanna nāma kudṛṣṭinā dṛṣṭam | dṛ-ṣṭamapi yena na dṛṣṭaṃ tasyājñānatimirāndhasya kiṃ kriyatām | apara-masau tiryaṅgahatā yatnena śuka iva pāṭhitaḥ puṣṭaśca devena | athavāvinodadānāttiraścāmapi saphala eva śikṣaṇāyāso bhavati | tepi po-ṣitāḥ poṣitari snehamābadhnanti | tepi kṛtaṃ jānanti | tepi parica-yamanuvartante | teṣāmapi sahajanmasneho mātāpitrorupari dṛśyata eva |na punarasya naṣṭobhayalokasya pāpakāriṇo durjātasya yasya sarvamevā-dhastādgatam | api cedṛśācaritena tenāpyavaśyameva kasyāṃcittirya-gyonau patitavyaṃ yena tāvaddurātmanā jātena kevalaṃ sukhaṃ na sthāpitāḥ sarvaeva vayam | aparamevaṃ duḥkhārṇave nipātitāḥ | sarva eva hyanākṣiptacetāḥpravartate svahitāya parahitāya ca | tasya tu punarasmānevaṃ duḥkhaṃ sthāpa-yato na svahitaṃ nāpi ca parahitam | kimanenaivamātmadruhā kṛtami-ti matiretāvanna bodhapadavīmavatarati | sarvathā duḥkhāyaivāsmākaṃ tasyapāpakarmaṇo grahopasṛṣṭasya janma | ityuktvā hemantakālotpalinīmivo-dbāṣpāṃ dṛṣṭimudvahannudvepitādharaśca bahiralabdhanirgameṇa sphuṭannivāntarma-nyupūreṇa niśvasannevāvatasthe |</p>
      <pb n="287"/>
      <pb n="288"/>
      <pb n="289"/>
      <p xml:id="p289_l13" n="289,13">tadavasthaṃ ca taṃ tārāpīḍaḥ pratyuvāca | etatkhalu pradīpenāgneḥ pra-kāśanaṃ vāsarālokena bhāsvataḥ samudbhāsanamavaśyāyaleśairāhlādanama-mṛtāṃśormeghāmbubindubhirāpūraṇaṃ payodhervyajanānilairativardhanaṃ prabhañja-nasya yadasmadvidhaiḥ paribodhanamāryasya | tathāpi prājñasyāpi bahuśru-tasyāpi vivekinopi dhīrasyāpi sattvavatopyavaśyaṃ duḥkhātipātenaviśuddhamapi varṣasalilena sara iva mānasaṃ kaluṣīkriyate sarvasya | ka-luṣīkṛte ca mānase kimidamiti sarvameva darśanaṃ naśyati | na citta-mālocayati | na buddhirbudhyate | na vivekopi vivinakti | yena bra-vīmi | anyadasmatto lokavṛttamārya eva sutarāṃ vetti |</p>
      <p xml:id="p289_l22" n="289,22">kimasti kaścidasāviyati loke yasya nirvikāraṃ yauvanamatikrā-ntam | yauvanāvatāre hi śaiśavenaiva saha galati gurujanasnehaḥ |vayasaiva sahārohatyabhinavā prītiḥ | vakṣasaiva saha vistīryate vāñchā |balenaiva sahopacīyate madaḥ | dordvayenaiva saha sthūlatāmāpadyate dhīḥ | ma-dhyenaiva saha kārśyamupayāti śrutam | uruyugalenaiva sahopacīyate hṛda-yamavinayaiḥ | śmaśrubhireva sahojjṛmbhate malinatāheturmohaḥ | ākāreṇaivasahāvirbhavanti hṛdayādvikārāḥ | tadyathā dhavalamapi sarāgaṃ sarvathādīrghībhavadapi na dīrgha paśyati cakṣuḥ | anupahatepi na praviśati gurū-padeśaḥ śrotre | strīrāgiṇyapi na vidyāntaraṃ vindati hṛdaye | sthai-ryamasthiraprakṛtau taralatāyām | parityājyeṣu vyasaneṣvāsaṅgaḥ |</p>
      <pb n="290"/>
      <p xml:id="p290_l9" n="290,9">vikārāṇāṃ ca kāraṇaṃ prāyaḥ sarasatā | sā ca sarvameva jalaprāyaṃkurvāṇā varṣātivṛddhyaivopajāyate | api ca divaso doṣāgamāya doṣāga-monālokāyānālokosaddarśanārthamasadarśanamavivekāyāvivekosanmārgapra-vṛttayesanmārgavṛttaṃ ca mohāndhaṃ ceto bhrāmyadavaśyameva skhalati |skhalite cetasi tallagnā patatyeva lajjā | trapāvaraṇaśūnye ca hṛdipraviśya padaṃ kurvankena vā nivārito durnivāraḥ sarvāvinayahetuḥ kusu-madhanvā | vilasati ca kusumamārgaṇe kena kāryeṇa chidrasahasrāṇi nabhavanti yaiḥ sattvamevādhastādvrajati | sattve cādho gate kimāśritya nagalati śīlam | kimavalambanaṃ vinayasya | kiṃ karotvanādhāraṃ dhairyam |kva padamādhattāṃ dhīḥ | kva samādhānamābadhnātvavaṣṭambhaḥ | kena vāvaṣṭabhya ba-lānniścalīkṛtaṃ manaḥ | vipratipadyamānāni kena niyantritānīndriyāṇi |jagannindyāni kena nivāritāni duścaritāni | kena vālokabhūtena ta-mobhivṛddhiheturutsārito doṣābhiṣaṅgo dṛṣṭerupahantā | kiṃ vā dṛśya-tāmasati bahudarśitve | bahudarśitvaṃ ca tāvataḥ kālasyaivāsaṃbhavātkutaḥ |bhavatu prathame vayasi | yenānvayavyatirekābhyāṃ niścitya varjyatāṃ ma-linatā | api ca pariṇāmepi puṇyavatāṃ keṣāṃcideva hi keśaiḥsaha dhavalimānamāpadyante caritāni | tanmohaviṣayamahāhau madavi-kāragandhamātaṅge durvilasitaikarājye ratinidrāvilāsaveśmani nava-rāgapallavodgamalīlāntaviśeṣaduścaritacakravartini tāruṇyāvatāre sarva-syaiva viṣamataraviṣayamārgapatitasya skhalitamāpatati | kimevamāryeṇalālanīyasya pālanīyasya śiśujanasyoparyāveśo garīyāngṛhīto yadanu-citamapatyasnehasyākrośagarbhamevamuktam | svamāyamānānāmapi yadgurūṇāṃmukhebhyo niṣkrāmati śubhamaśubhaṃ vā śiśuṣu tadavaśyaṃ phalati | gu-ravo hi daivataṃ bālānām | yathaivāśiṣo gurujanavitīrṇā varatāmāpa-dyante tathaivākrośāḥ śāpatām | tadvaiśampāyanamuddiśya kopāveśādeva-matiparuṣamabhidadhatyārye mahatī me cetasaḥ pīḍā samutpannā | svaya-māropiteṣu taruṣu yāvadutpadyate snehaḥ | kiṃ punaraṅgasaṃbhaveṣvapatyeṣu |tadutsṛjyatāmayamamarṣavego vaiśampāyanasyopari | virūpakaṃ tu tena nakiṃcidapyācaritam | sarvaparityāgaṃ kṛtvā sthita ityetadapi kāraṇa-mavijñāya kimevaṃ doṣapakṣe nikṣipāmaḥ | kadācidguṇībhavatyevamayama-vinayaniṣpanno doṣa eva | ānīyatāṃ tāvadasau | budhyāmahe kimartha-mayamevaṃvidhastasya vayasonucitopi saṃvega utpannaḥ | tato yathā yuktaṃvidhāsyāmaḥ |</p>
      <pb n="291"/>
      <p xml:id="p291_l19" n="291,19">ityuktavati tārāpīḍe punaḥ śukanāsobhyadhāt | atyudāratayā va-tsalatvāccaivamādiśati devaḥ | anyadataḥparaṃ bhavadapi kimivāsya virū-pakaṃ bhavedyadyuvarājamutsṛjya kṣaṇamanyatrāvasthānamātmecchayā ceṣṭitam |ityuktavati śukanāse kaśayevāntastāḍito doṣasaṃbhāvanayānayā pitu-rudbāṣpadṛṣṭirupaviṣṭa evopasṛtya candrāpīḍaḥ śanaiḥ śanaiḥ śukanāsamavā-dīt | ārya yadyapi niruktito vedmi na madīyena doṣeṇa nāgato vai-śampāyana iti tathāpi tātena saṃbhāvitameva kasya vāparasya saṃbhāvanānotpannā | mithyāpi tattathā yathā gṛhītaṃ lokena viśeṣato guruṇā |prasiddhiratrāyaśase yaśase vādoṣaguṇāśrayā vā phalavatī | paratra phala-dāyī kutropayujyate paramārthaḥ | tadasyā doṣasaṃbhāvanāyāḥ prāyaścitta-māryo dāpayatu me vaiśampāyanānayanāya gamanābhyanujñāṃ tātena | nānyathāme doṣaśuddhirbhavati | kiṃ kāraṇam | anāgate tu vaiśampāyane tāta-syānayā saṃbhāvanayā nāpagantavyam | agate ca mayi vaiśampāyanenanāgantavyam | yadyasāvanyenānetumeva pāryeta tadā tātasyāpyanullaṅghanī-yavacanairebhiravanipatisahasrairānīta eva syāt | tadāryaḥ kārayatu megamanābhyanujñayā prasādam | na ca turaṃgamairgacchato me dṛṣṭāyāṃ bhūmausvalpopi gamanaparikleśaḥ | vaiśampāyanamādāyāgatameva māmavadhārayatvā-ryaḥ | api ca bāhyakhedādasahyontaḥkheda eva me tadviyogajanmā | anupa-dameva skandhāvāramādāya gacchatītyamunā hetunā vinā tenāgatoham |anyadā janmanaḥ prabhṛti kadā mayā gataṃ sthitaṃ krīḍitaṃ hasitaṃ pīta-maśitaṃ suptaṃ prabuddhamucchvasitaṃ vā vinā vaiśampāyanena | yacca śrutvātasmādeva pradeśānna gatosmi tanmā tenaiva tulyobhūvamiti | tadapratiga-manadoṣādrakṣatu māmāryaḥ |</p>
      <pb n="292"/>
      <p xml:id="p292_l19" n="292,19">ityabhihitavati candrāpīḍentaḥpīḍoparāgarakte raktatāmarasānukā-riṇi mukhe sapakṣapātāṃ ṣaṭpadāvalīmiva dṛṣṭiṃ niveśyaiva gamanāya vijñā-payati yuvarājaḥ kimājñāpayati deva iti śanaiḥ śanaiḥ śukanāso rā-jānamaprākṣīt | tathā pṛṣṭaśca śukanāsena kiṃcidiva dhyātvā tārāpīḍaḥpratyavādīt | ārya mayā jñātameteṣveva divaseṣu saṃpūrṇamaṇḍalasyendo-jyotsnāmiva karāvalambinīṃ vatsasya vadhūṃ drakṣyāmīti yāvadayamaparo-ntarhitāśāpatho jaladakāla iva pratyūhakārī vaiśampāyanavṛttānto vi-lomaprakṛtinā vidhātrāntarā pātitaḥ | yathā cāyuṣmatābhihitamevaitat |na tamanyaḥ śaknotyānetum | na ca tena vināyamatra sthātum | tadava-śyameva tāvannistaritavyo vyasanārṇavomunā potena | vaiśampāyanapratyā-nayanāya cāvaśyaṃ devyapi vilāsavatī visarjayiṣyatyevainamitiniścayo me | tadyātu | kiṃtvatidūraṃ vatsena gantavyam | tadgaṇakaiḥsahādarādāryo divasaṃ lagnaṃ ca gamanāyāsya nirūpayatu saṃvidhānaṃ ca kā-rayatviti | etadabhidhāya śukanāsamudvāṣpalocanaściramiva candrāpī-ḍamālokyāhūya ca vinayāvanamramaṃsadeśe śirasi bāhvośca pāṇināspṛśanādiśat | vatsa gaccha tvameva praviśyābhyantaraṃ manoramāsahi-tāyā māturāvedayātmagamanavṛttāntam | ityādiśya candrāpīḍamātmanāśukanāsamādāya svabhavanamayāsīt | candrāpīḍastu tāmakliṣṭavarṇāmkādambarīvaraṇasrajamiva gamanābhyanujñāṃ hṛdayenodvahanprahṛṣṭāntarātmāpya-paharṣadṛṣṭiḥ praviśya kṛtanamaskāro mātuḥ samīpe samupaviśyātmadarśa-nadviguṇībhūtavaiśampāyanavirahaśokavihvalāṃ manoramāmāśvāsyāvādīt |</p>
      <pb n="293"/>
      <p xml:id="p293_l17" n="293,17">amba samāśvasihi | vaiśampāyanānayanāya tātena me gamanamādi-ṣṭam | tatkatipayadivasāntaritaṃ vaiśampāyanānanadarśanotsukaṃ māmavika-lpaṃ visarjaya tvaṃ | sā tvevamabhihitā pratyuvāca | tāta kimātmaga-manavacasā māṃ samāśvāsayasi | kaḥ khalu me tvayi tasmiṃśca viśe-ṣaḥ | tadekadhā tamekaṃ na paśyāmi kaṭhinahṛdayam | tvayi punargate yadapitasyādarśane jīvitapratibandhahetubhūtaṃ tvaddarśanaṃ tadapi dūrībhavati | tannagantavyaṃ vatsena | ekenāpi hi yuvayorāvāṃ putravatyau | api nāgato nā-māsau niṣṭhurātmā | ityuktavatyāṃ manoramāyāṃ vilāsavatī dhīramu-vāca | priyasakhi tava mama caivametadyathā tvayoktam | ayaṃ punarvaiśa-mpāyanena vinā kaṃ paśyatu | tadāstām | kimetannivārayasi | vārite-nāpyanena naiva sthātavyam | manye ca pitrāpyayametadevākalayya gama-nāyānumoditaḥ | tadyātu | varamāvābhyāṃ katipayadivasānanayorapyadarśa-nakṛtānkleśānanubhūtānna punarasya vaiśampāyanānanānavalokanaduḥkhadīnaṃdine dine vadanamīkṣitum | taduttiṣṭha gacchāvo gamanasaṃvidhānāyavatsasya candrāpīḍasya |</p>
      <pb n="294"/>
      <p xml:id="p294_l9" n="294,9">ityabhidadhatyeva manoramāṃ haste gṛhītvotthāya candrāpīḍenānugamya-mānā nijāvāsamayāsīt | candrāpīḍopi mātuḥ samīpe gamanālāpe-naiva kṣaṇamiva sthitvā gṛhamagāt | tatra cāpanītasamāyogo gamanā-yottāmyatā hṛdayena gaṇakānāhūya rahasyājñāpitavān | yathā vināparilambena me gamanaṃ bhavati tathā bhavadbhirāryaśukanāsāya pṛcchate tā-tāya vā dinamāvedanīyam | ityevamādiṣṭāste vyajñāpayan | deva yathāsarva eva grahāḥ sthitāstathāsmanmatena devasya gamanameva vartamāne naśasyate | aparamapi karmānurodhādrājecchaiva kālaḥ | tatrāpi na kā-ryamevāharnirūpaṇayā | rājā kālasya kāraṇam | yasyāmeva velāyāṃcittavṛttiḥ saiva velā sarvakāryeṣu | iti vijñāpite mauhūrtikaiḥ puna-stānabravīt | tātenaivamādiṣṭamiti bravīmi | anyadātyayikeṣu kā-ryeṣu kāryaparāṇāṃ pratikṣaṇotpādiṣu ca divasanirūpaṇaiva kīdṛśī |tattathākathayiṣyata yathā śva eva gamanaṃ bhavediti | devaḥ pramāṇamityabhi-dhāya gateṣu ca teṣu śarīrasthitikaraṇāyodatiṣṭhat | nirvartitaśarīra-sthitiṃ ca mauhūrtikāste punaḥ praviśya śanairnyavedayan | kṛtosmābhirde-vādeśaḥ | siddhaśca tanayavirahaviklavatayāryaśukanāsasya | tadatikrānteśvastanehani rātrāvitaḥ prasthātavyaṃ devena | ityāvedite taiḥ sādhukṛtamiti muditacetāstānabhiṣṭutya dṛṣṭiviṣayavartinīmeva kādambarīṃvaiśampāyanaṃ ca manyamānopraviṣṭāyāmeva pattralekhāyāṃ parāpatāmītyagrapra-dhāvitenāvadhārayañcetasā catuḥsamudrasārabhūtānindrāyudharayānugāmina-sturaṃgamānagaṇeyānavagaṇitaturaṃgagamanakhedānutsāhino rājaputrāṃśca nirū-payannananyakarmā taṃ divasamekāṃ ca yāminīṃ kathaṃ kathamapyasthāt |</p>
      <pb n="295"/>
      <p xml:id="p295_l8" n="295,8">athānuraktakamalinīsamāgamāprāptisaṃtāpādiva samaṃ divasenāsta-mupagatavati tejasāṃ patyau tejaḥpatipatanāccitānalamiva saṃdhyārāgama-parāśayā saha viśati paścime gaganabhāge saṃdhyānalasphuliṅganikara ivasphurati tārāgaṇe divasavirāmānmūrchāgameneva tamasā nimīlyamāneṣudiṅmukheṣu nivāsābhimukhamukhareṣu viyadviyogaduḥkhādiva kṛtārtapralāpeṣuvayaḥsamūheṣu janitaprakāśaṃ janmeva samālokya doṣāgamaṃ nirālokaṃgarbhamiva tamaḥpraviṣṭe punarjīvaloke nijālokādvikāśitapūrvadigva-dhūvadane janmāntarāgata ivodayagirivartini nakṣatrasamāgamasukhamanu-bhavati bhagavati bhūyo bhūyaḥ svakāntinirbharānniṣkalaṅka iva nakṣatranāthevispaṣṭāyāṃ niśīthinyāṃ prasthānamaṅgale praṇāmāyopagataṃ candrāpīḍaṃpīḍayāntarvilīyamāneva bāṣpotpīḍamapārayantī pātumatyāyatābhyāmapinetrābhyāṃ kṛtaprayatnāpyamaṅgalaśaṅkayā vilāsavatī manyurāgāvegagadgadi-koparudhyamānākṣaramavādīt |</p>
      <p xml:id="p295_l21" n="295,21">tāta yujyate hyaṅkalālitasya garbharūpasya prathamagamane garīyasī hṛda-yapīḍā yasminprathamamevāṅkādapaiti | mama punarnedṛśī prathamagama-nepi te pīḍā samutpannā yādṛśī tava gamanenādhunā | dīryata iva mehṛdayam | samutpāṭyanta iva marmāṇi | utkvathyata iva śarīram | utpla-vata iva cetaḥ | vighaṭanta iva saṃdhibandhanāni | niryāntīva prāṇāḥ |na kiṃcitsamādadhāti dhīḥ | sarvameva śūnyaṃ paśyāmi | na pāra-yāmyātmānamiva hṛdayaṃ dhārayitum | dhṛtopi balādāgacchati mebāṣpotpīḍaḥ | muhurmuhuḥ samāhitāpi maṅgalasaṃpādanāya te calatimatiḥ | na jānāmyeva kimutpaśyāmīti | kiṃ nimittaṃ ceyamīdṛśīme hṛdayapīḍetyetadapi na vedmi | kiṃ bahubhyo divasebhyaḥ kathamapyā-gato me vatso jhaṭityeva punargacchatīti | kiṃ vaiśampāyanaviyogādudvignasyagamanamekākinaste samutprekṣyeti | na punarvaiśampāyanavṛttāntādātmanaeva duḥkhitatayeti | na caivaṃvidhayā pīḍayā vaiśampāyanānayanāya gaccha-taste gamanaṃ nivārayituṃ pārayati vāṇī | hṛdayaṃ punarnecchatyeva tvadīyaṃgamanam | tadīdṛśīṃ me pīḍāṃ vijñāya yathā purā sthitaṃ na tathā kvaci-dāsaṅgamāvadhyatidīrghakālamāyuṣmatā sthātavyam | asya cārthasya kṛtesāñjalibandhena śirasābhyarthaye vatsam | ityādiśantīṃ svamātaraṃsudūraṃ prasāritāvanamramūrtiścandrāpīḍo vyajijñapat | amba tadādigvijayaprasaṅgātsthitam | adhunā punarayameva kālakṣepo yāvatta-muddeśaṃ parāpatāmi | tatpunaścirāgamanakṛtā na bhāvanīyā manāgapihṛdaye pīḍā tvayā | ityevaṃ vijñaptā candrāpīḍena saṃnirudhyabāṣpavegānkathaṃ kathamapi saṃstabhyātmānaṃ nirvartitagamanamaṅgalā galatāprasraveṇa siñcantī śirasi copāghrāya gāḍhaṃ suciramāliṅgaya gaccha-dbhiriva prāṇaiḥ kṛcchrānmumoca taṃ mātā |</p>
      <pb n="296"/>
      <p xml:id="p296_l22" n="296,22">muktaśca mātrā pituḥ praṇataye vāsabhavanamagamat | tatra ca devagamanāya namaskaroti yuvarāja ityāvedite dvārarakṣiṇā praviśya kṣo-ṇītalaniveśitaśirasā śayanavartino nanāma dūrasthita eva pituḥ pādau |atha tathā praṇatamālokya kiṃcidunnamitapūrvakāyaḥ śayanagata evāhūyataṃ pitā cakṣuṣā pibanniva premṇā pariṣvajya gāḍhamaprauḍha iva saha-sodgatāviralabāṣparayaparyākulākṣontaḥkṣobhāvegavikṣiptākṣaramavādīt |vatsa pitrāhaṃ doṣeṣu saṃbhāvita ityeṣā manāgapi manasi vatsenaduḥkhāsikā na kāryā | vinayādhānātprabhṛti samyakparīkṣitosya-smābhiḥ | parīkṣya ca guṇagaṇairevādhigamyo rājyabhārastvayyāropitona tanayasnehādeva | rājyaṃ hi nāmaitatpṛthvībhāreṇaivātidurudvahaṃ mahībhṛ-tsaṃbādhatayaivātisaṃkaṭaṃ kuṭilanītipracāreṇaivātiduḥsaṃcaraṃ catuḥsamudrapa-ryantabhuvanavyāptyaivātimahanmahāsādhanaprasādhyatayaivātiduḥsādhanamaparyava-sānakāryatantrajālenaivātigahanamuttuṅgavaṃśapratiṣṭhitatayaivātidurārohamahi-tasahasroddharaṇenaivātidurdharam | api ca samavṛttitayaivātiviṣamamaneka-tīrthakalpanayaiva duravatāraṃ kaṇṭakaśodhanenaiva durgrahamakhilaprajāpālanavya-vahāreṇaiva duṣpāraṃ sarvāśāprāptyaiva ca duṣprāpam | nāmahāsattve nāsthi-raprakṛtau nādātari nāsthūlalakṣye nāśucau nāvikrānte nāmahotsāhenāpriyavādini nāsatyasaṃdhe nāprājñe nāvivekini nākṛtajñe nānudā-ravyavahṛtau nāsaṃvibhāgaśīle nānyāyavartini nādharmarucau nāśāstra-vyavahāriṇi nāśaraṇye nābrahmaṇye nākṛpālau nāmitravatsale nāva-śyātmani nānirjitendriye nāsevake padamevādadhāti | yaḥ khalu sama-grairguṇairākṛṣya balātpratibandhamasya cañcalaprakṛteḥ kartuṃ samarthastatrā-ste | guravopyapagataskhalitabhītayastatraiva samāropayantyetadālocitapa-rāvarāḥ | tadanenaiva boddhavyamidaṃ vatsena nāsti mayi doṣa iti |api ca saṃprati kasminbhāramavakṣipyāṇumapi doṣamācarasi | tvayaivasakalalokānurañjane yatitavyam | gataḥ khalu kālosmākam | a-smābhiraskhalitaiściraṃ pade sthitam | na pīḍitāḥ prajā lobhena | nodve-jitā guravo mānena | na vimukhitāḥ santo madena | notrāsitāḥprāṇinaḥ krodhena | na hāsita ātmā harṣeṇa | na hataḥ paralokaḥ kāmena |rājadharmonuruddho na svaruciḥ | vṛddhāḥ samāsevitā na vyasanāni |satāṃ caritānyanuvartitāni nendriyāṇi | dhanurunnamitaṃ na manaḥ |vṛttaṃ rakṣitaṃ na śarīram | vācyādbhītaṃ na maraṇāt | upabhuktānisuralokadurlabhāni sarvaviṣayopabhogasukhāni | yauvanecchayā paryāptama-kāryaparihārāt | kāryānuṣṭhānāccopārjitaḥ paropi lokaḥ | iti ceta-si me | tvajjanmanā ca kṛtārtha evāsmi | tadayameva me manorathaḥ |dāraparigrahātpratiṣṭhite tvayi sakalameva me rājyabhāramāropya janma-nirvāhalaghunā hṛdayena pūrvarājarṣigataṃ panthānamanuyāsyāmīti | asyaca metarkita evāyamagrataḥ pratirodhako vaiśampāyanavṛttāntaḥ sthitaḥ |manye ca na saṃpattavyamevānena | anyathā kva vaiśampāyanaḥ | kva caivaṃvi-dhamasya svapnepyasaṃbhāvanīyaṃ samāceṣṭitam | tadgatenāpi tathā kartavyaṃ va-tsena yathā na cirakālameṣa me manorathontarhṛdaya eva viparivartate |ityabhidhāya kiṃciduttānitena mukhenaiva saṃpīḍitaṃ hṛdayamiva tāmbū-lamarpayitvā vyasarjayat |</p>
      <pb n="297"/>
      <pb n="298"/>
      <p xml:id="p298_l19" n="298,19">candrāpīḍastu tayā pituḥ saṃbhāvanayā sudūramunnamitopyavanamratara-mūrtirupasṛtya punaḥ praṇāmenonnamitātmā niryayau | nirgatya ca śukanā-sabhavanamayāsīt | tatra ca tanayacintāparītamunmuktamivendriyaiḥ śū-nyaśarīraṃ śukanāsamaviratāśrupātopahatamukhīṃ ca manoramāṃ praṇamya tā-dṛśābhyāmeva tābhyāṃ saṃbhāvyāśiṣā samāropayadbhyāmiva svaduḥkhabhā-ramanugato nivartanāya tayornivartitānano muhurā dvāranirgatergatvāgratoḍhaukitamapi kṛtāpasarpaṇamaprakṛtaheṣāravamanutkarṇakośamasukhasvanama-manaskamanāviṣkṛtagamanotsāhaṃ dīnamindrāyudhamālokyāpi punarnivā-raṇāśaṅkayā vaiśampāyanāvalokanatvarayā kādambarīsamāgamautsukyenacākṛtaparilambo manāgapyāruhya rayeṇaiva niragānnagaryāḥ |</p>
      <pb n="299"/>
      <p xml:id="p299_l6" n="299,6">nirgatya ca siprātaṭe tatprasthānamaṅgalāvasthānāyopakalpitaṃ kāya-mānamapraviśya bahireva gato yuvarāja iti janitakalakalenātarkitata-tkālagamanasaṃbhrāntena parijanena rājaputralokena cetastato dhāvatānuga-myamāno gavyūtitritayamiva gatvā sulabhapayoyavase pradeśe nivāsama-kalpayat | uttāmyatā hṛdayenāprabhātāyāmeva yāminyāmutthāya punara-vahat | vahaṃśca tasmādeva vāsarādārabhyaivamacetita eva parāpatyakṛtāpakrāntestrapayā pṛṣṭhatonugamya balāddattakaṇṭhagrahaḥ kva paraṃ palāyyātaiti vaiśampāyanasya vailakṣyamapanayāmyevaṃ tatsamāgamasukhamanubhūya ni-ṣkāraṇaprasannāmanaghāmatarkitopanatamadavalokanopajātaharṣaviśeṣāṃ pura-stādgamanasiddhaye punarmahāśvetāṃ paśyāmyevaṃ mahāśvetāśramasamīpe punaḥ sthā-pitāśeṣaturagasainyastayā sahaiva hemakūṭaṃ gacchāmyevaṃ tatra matpratyabhi-jñānasaṃbhramapradhāvitenetastataḥ kādambarīparijanena praṇamyamānaḥ praviśyamadāgamananivedanotphullanayanena sakhījanenāpahriyamāṇapūrṇapātrāṃ kvāsaukena kathitaṃ kiyaddūre vartata iti tatpraśnonmukhīṃ tatkṣaṇotpannayā tāpo-paśāntyā trapayā ca yugapadurasi nihitaṃ padminīpattramapanīyottarī-yāṃśukāñcalaṃ kucāvaraṇatāmupanayantīmābharaṇatāṃ nītāni mṛṇālānya-pāsya bhūṣaṇebhyodhikāṃ svaśarīraśobhāmeva sarvābharaṇasthāneṣu dhāra-yantīṃ tāpopaśamārpitahāramātrābharaṇāmatyulbaṇaharicandanacarcāntari-talāvaṇyaśobhānyaṅgāni karaparāmarśaprayatnena darśanīyataratāṃ nayantī-maṅgalamāni śayanīkṛtakamalakumudakuvalayadalakiñjalkaśakalā-ni pulakodgamenaivāpāsyantīṃ kapolasaṅginīṃ ca maṇidarpaṇe vilokyā-yathāsthitāṃ kareṇa kabarīmaṃsadeśe viniveśayantīmānandajanmanānetrapuṭāvarjitena bāṣpasalilenaiva makaradhvajānalasaṃtāpāya jalāñja-limiva prayacchantīmutsṛṣṭaśeṣeṇāśyānamalayajarasenaivāṅgalagnena bhasmanevamadanahutabhujo nivṛttimāvedayantīmabhyutthānaprasaṅgenaiva kusumaśayyāṃdūrīkurvantīṃ kādambarīmālokayandarśanīyāvalokanaphalena cakṣuṣīkṛtārthatāṃ nayāmyevaṃ madalekhāṃ sāñjalipraṇāmena kaṇṭhagraheṇa saṃbhāvyacaraṇapatitāṃ pattralekhāmutthāpya keyūrakaṃ punaḥpunaḥ pariṣvajya nirbhara-mevaṃ mahāśvetopapāditodvāhamaṅgalastvaritasakhīvṛndanirvartitavaivāhika-snānamaṅgalavidherbhuva iva varṣābhiṣiktāyāḥ karagrahaṇaṃ devyā nirvarta-yāmyevamatibahalakuṅkumakusumadhūpānulepanāmododdīpitahṛdayajanmani vā-sabhavane śayanavartino mama samīpamupaviśya kṣaṇamapi kṛtanarmālāpāyāṃnirgatāyāṃ madalekhāyāṃ trapāvanamramukhīmanicchantīṃ kila balāddorbhyā-mādāya śayanīyaṃ śayanīyādaṅkamaṅkācca hṛdayaṃ devīṃ kādambarīmāro-payāmyevamudgāḍhanīvīgranthidṛḍhatarārpitapāṇidvayāyāstrapānimīlitalocanecumbannavañcitātmā cirādbhavāmyevaṃ surairapi durlabhaṃ tadadharāmṛtamātṛpternipīya sujīvitamātmānaṃ karomyevamatikomalatayāntarvilīya vi-śantyā ivāṅgaṃ gāḍhāliṅganasukharasabhareṇa makaradhvajānaladagdhaśeṣaṃnirvāpayāmi śarīramevaṃ paravatyāpi svecchāpravṛttayeva niṣprayatna-yāpyabhiyuñjānayevāpasarpantyāpi kṛtopasarpaṇayeva saṃgopitasarvāṅgyā-pyupadarśitabhāvayeva devyā kādambaryā saha tatkimapi sarvajanasulabha-mapi yogaikagamyaṃ sparśaviṣayamapi hṛdayagrāhi mohanamapi prasādanami-ndriyāṇāmuddīpanamapi madanahutabhujo nirvṛtikaramupāhitasarvāṅgakhedama-pyālhādakaramupajanitaviṣamocchvāsaśramasvedamapi sasītkārapulakaja-nanamanubhūyamānamapyutpāditānubhavanaspṛhaṃ sahasravārānubhūtamapyapunarukta-matispaṣṭamapyanirdeśyasvarūpamacintyamasamāsaṅgamatulasparśamanupamarasa-manākhyeyaprītikaraṃ paramadhyānasahasrādhigataṃ nirvāṇamivāparaprakāraṃ su-ratākhyaṃ sukhāntaramanubhūya nimeṣamapyakṛtavirahastayā saha teṣu teṣuramyeṣūddeśeṣu ramamāṇaḥ svabhāvaramyamapi ramaṇīyataratāṃ yauvanamupana-yāmyevamutpannaviśrambhāṃ devīmevābhyarthya vaiśampāyanasyāpi madalekhayāsaha ghaṭanāṃ kārayāmītyetāni cānyāni ca cintayannacetitakṣutpipā-sātapaśramojjāgaravyatho divā rātrau cāvahat |</p>
      <pb n="300"/>
      <pb n="301"/>
      <p xml:id="p301_l12" n="301,12">evaṃ ca vahatopyasya davīyastayādhvanordhapatha eva kālasarpo vartmanaḥprabalapaṅko grīṣmasya niśāgamo gabhastimataḥ svarbhānuramṛtadīdhite-dhūmodgamo vajrānalasphuritānāṃ madāgamo makaradhvajakuñjarasya maraṇā-ndhatamasapraveśo virahāturāṇāmamoghakālapāśavāgurotkaṇṭhitakāmiha-riṇānāmabhedyalohārgaladaṇḍo digvāraṇānāmacchedyahiñjīraśṛṅkhalā vā-hānāmanunmocyanigaḍabandhodhvagānāmalaṅghyakāntāralekhā proṣitānāṃkālāyasapañjaroparodho jīvalokasyodgarjannalikulagavalamalinaghanagha-ṭābhogabhīṣaṇo viṣamavisphūrjitadhvanirviṣamatarataḍidguṇākarṣī maṇḍa-litavikaṭaśakrakārmukonavaratadhārāśarāsāravarṣaprahārī puromārgamava-rundhanviruddha ivāndhakāritamukho nistriṃśaśatasahasrasaṃpātaduṣprekṣyo-kṣiṇī pratighnannivāśugamanavighnakārī babhūva jaladakālaḥ |</p>
      <p xml:id="p301_l23" n="301,23">tatra ca prathamasya cetohāribhirmūrchāvegairandhakāratāmanīyanta daśa-diśastatojaladharaiḥ | agrataḥ samutplutena cetasā kvāpyagamyata pṛṣṭhatohaṃsaiḥ | purastātparimalinosya niśvāsamarutaḥ prāvartanta paścātkadamba-vātāḥ | pūrva tulitanīlotpalavanakānti nayanayugalamasya salilaṃ sa-mutsasarja caramamambhomucāṃ vṛndam | ādāvāpūryamāṇamudvegenotkali-kāsahasraparyākulaṃ manosyābhavadavasāne srotasvinīnāṃ pātram | api cadustarairnadīpūraireva sahāvardhanta manmathonmāthāḥ | varṣajalavilulitaiḥ ka-malākaraireva saha mamajja kādambarīsamāgamapratyāśā | dhārārayāsahaiḥkandalaireva sahābhidyata hṛdayam | ambhodavātāhataiḥ kadambakuḍmalairevasahākampatotkaṇṭakitā tanuḥ | anavaratajalapatanajarjaritapakṣmibhiḥśilīndhraireva saha tāmratāmadhatta nayanayugalam | utkūlasalilotkhanya-mānamūlaiḥ sarittaṭaireva sahāpatanprāṇāḥ | parimalamayairmālatīkusumairevasahājṛmbhata raṇaraṇakaḥ | tathātigurunirghātairevābhajyanta manorathāḥ |tīkṣṇatarakoṭibhiḥ ketakīsūcibhirevātruṭyanta marmāṇi | ucchikhaiḥśikhibhirevādahyanta gātrāṇi | andhakāritadiśā meghatamasaivāvardhatamohāndhakāraḥ | tiraskṛtadhvāntena taḍidātapenaivātanyata saṃtāpaḥ |bhareṇeva gambhīragarjitaikasaṃtānotkampitadharāpīṭhabandhairnabhasi navaghanairgha-najaladhārātipātavācālitacañcubhirantarāle cātakairuddāmamahārāvarā-vibhiravanimūle dardurairanavaratajhāṃkāraravajarjaritadhārāmbubhirāśāsujaladānilairunmuktamadakalakekākolāhalaiḥ kānaneṣu kalāpibhirasa-maśikharopalaskhalanakalakalamukharairgiriṣu nirjharairullolakallolāsphā-lavisphāritaviṣamanirghoṣajhātkāribhiḥ saritsu pūraiḥ sarvataśca vitatenasthalīṣu saṃhatena kandareṣūccaṇḍena śikhariṣu kalakalenāmbuṣu paṭunāparvatataṭeṣu mṛdunā śādvaleṣu cāruṇā palvaleṣu sāndreṇa śākhiṣu tanunātṛṇolapeṣūlbaṇena tālīvaneṣu yathādhārāpatanamākarṇyamānena sarvaprakā-ramadhureṇa hṛdayapraveśinā dhārāraveṇotkalikākalito na rātrau na divāna grāme nāraṇye nāntarna bahirna vane nopavane na vartmani nāvāse navahanna tiṣṭhanna vaiśampāyanasmaraṇe na kādambarīsamāgamānudhyāne na ka-thaṃcidapi na kvacidapi nirvṛtimevādhyagacchat |</p>
      <pb n="302"/>
      <pb n="303"/>
      <p xml:id="p303_l6" n="303,6">anadhigatanirvṛtiścātikaṣṭatayā vajrānalasyeva jaladasamayendhanasyamadanahutabhujo bhasmasātkartumivodyatasya dhīrasvabhāvopi prakṛtimevo-tsasarja | plāvitasakaladharātalairdhārājalairapyāśoṣyata | dyotitadaśa-diśā śatahradālokenāpi mūrchāndhakārekṣipyata | āhlāditajīvalo-kairjaladānilairapyadahyata | payobhāramedurairghanairapi tanutāmanīyata | pāṭa-litaśādvalaiḥ śakragopakairapi pāṇḍutāṃ pratyapadyata | kusumadhavalaiḥ kuṭa-jairapi rāgaparavaśokriyata | tathāpi sakalajagajjīvanahetunāpi jīvi-tasaṃdehadolāmāropito jaladakālenotkūlagāmiṣu vidhivilasiteṣu sa-ritpūreṣu cotplavamānonavaratavarṣājalajaniteṣu mūrchāgameṣu paṅkapaṭaleṣu canimajjañjalabharasthagite vartmani vilocane ca skhalanvikāsinīṣukādambarīprāpticintāsu dhārākadambarajovṛṣṭiṣu cāmīlayannanubandhiṣugamanavighneṣu jaladharadhvaniteṣu ca muhyansudurlaṅghyavegānyutkaṇṭhitānisahasraśaḥ srotāṃsi collaṅghayanghanopāhitavṛddhinā kādambarīsamāgamau-tsukyena payaḥplavarayeṇa cohyamāno jīvitapratyāśāmanirvahato janāṃstu-raṃgamāṃśca parityajaṃstarjyamāna iva taḍidbhiravaṣṭabhyamāna iva jaladharairni-rbhartsyamāna iva visphūrjitaiḥ śakalīkriyamāṇa iva śataśo nistri-śavṛttibhirdhārāsārairniruddhāsvapi jaladakālenaivāśugamanavighnabhūtāsvā-śāsu kādambarīsamāgamāśā sutarāṃ nārudhyatāsya yayā tādṛśepiyathā sthānanigaḍitasamastaprāṇini prāvṛṭkāle kalāmapyakṛtaparilambo-nīyata taṃ panthānam | dhārāhativikūṇitākṣeṇa ca muhurmuhurvalitānamitā-nanena ścyotadāsaktisaṃpiṇḍitakesarāgreṇaikasaṃtānakardamānumagnakhureṇādṛ-śyanimnonnataskhaladgatinā viśīryamāṇaparyāṇasamāyogenoparyuparivāhi-nītīrottārasaṃtānāvānapṛṣṭhenāpacīyamānabalajavotsāhena vājisainyenā-nugamyamāno jīvitasaṃdhāraṇāya yathātathā nirvartitāśanamātrakobhyarhita-rājalokavacasāpyapratipannaśarīrasaṃskāro divasameva kevalamavahat |</p>
      <pb n="304"/>
      <p xml:id="p304_l8" n="304,8">vahaṃśca tribhāgamātrāvaśiṣṭedhvani nivartamānaṃ meghanādamadrākṣīt |dṛṣṭvā ca dūrata eva kṛtanamaskāraṃ tamaprākṣīt | tiṣṭhatu tāvatpurastā-tpattralekhāgamanavṛttāntapraśnaḥ | vaiśampāyanavṛttāntameva tāvatpṛcchāmi |ayi dṛṣṭastvayācchodasarasi vaiśampāyanaḥ | pṛṣṭo vāvasthānakāraṇam |pṛṣṭena vā kiṃcitkathitaṃ na vā | paścāttāpī vāsmatparityāgena | smarativāsmākam | pṛṣṭosi vānena kiṃcinmadīyam | upalabdho vābhiprāyaḥ |utpanno vālāpo yuvayoḥ | mātāpitrorvā saṃdiṣṭaṃ kiṃcit | paribo-dhito vā tvayāgamanāya | āveditaṃ vāsmadīyamāgamanam | nāpayāsyativā tasmātpradeśāt | dāsyati vā darśanam | grahīṣyati vāsmadanuna-yam | āgamiṣyati vā punarmayā saha | kiṃ kurvandivasamāste | kovā vinodosya tiṣṭhatīti |</p>
      <p xml:id="p304_l19" n="304,19">sa tvevaṃ pṛṣṭo vyajñapayat | deva devena tu vaiśampāyanamālokyānu-padameva turaṃgamairāgata evāhamityādiśya visarjitoham | acchodasarasaḥpratīpaṃ vaiśampāyano gata ityeṣāntarā vārttaiva nopajātā | cirayatica deve jaladasamayārambhamālokya kadācideteṣu divaseṣu devena tārā-pīḍena devyā vilāsavatyāryaśukanāsena ca kṛtaprayatnopi na mucyataevāgantuṃ devaścandrāpīḍastvayā caikākinā na sthātavyamevāsyāṃ bhūmauparāgataprāyāśca vayaṃ tannivartasvāsmādeva pradeśādityabhidhāya pattralekhayākeyūrakeṇa ca tricaturaiḥ prayāṇakairaprāpta evācchodaṃ yāvadvalānnivarti-tosmi | ityevamāvedya virarāma | viratavacanaṃ ca taṃ punarapṛcchat |kimākalayasyadyatanenāhnā yāvatparāpatitā pattralekhā neti | sa tu vya-jñapayat | deva yadyantarā kaścidantarāyo na bhavati vilambakārī tadāvinā saṃdehena parāpatatyevamagacchati me hṛdayam |</p>
      <pb n="305"/>
      <p xml:id="p305_l8" n="305,8">ityuktavati meghanāde ghanasamayavardhitābhogamakaradhvajārṇavamadhyapā-tinīṃ svānumānātkādambarīmutprekṣyotprekṣya viklavībhavataḥ paryāvartantaivāsya jaladharāḥ kālapuruṣaistaḍito madanānalaśikhābhiravasphūrjitaṃpretapatipaṭahasvanenāsāradhārāḥ smareṣubhirāmandragarjitaṃ makaradhvajadhanu-rjyāguñjitābhogena kalāpikekāḥ kāladūtālāpaiḥ ketakāmodo viṣapari-malena khadyotāḥ pralayānalasphuliṅgarāśibhiralivalayāni kālapāśai-rbalākāśreṇayaḥ pretapatipatākābhirāpagāḥ sarvakṣayamahāpūraplavairdurdinānikālarātryā kuṭajataravaḥ kṛtāntahāsaiḥ | api ca śarīrepi sattvaṃ kāta-ratayā balaṃ kṣāmatayā kāntirvaivarṇyena matirmohena dhairya viṣādena hasitaṃśucā nayanamaśruṇālapanaṃ maunenāṅgānvasahatayā karaṇānyapāṭavena sarva-mevāratyā | divasaiścollikhyamānamivānavaratavāhināśrupūrapravāheṇāva-bhajyamānamiva satatairniśvāsaprabhañjanairutkhanyamānamiva saṃtatairmadanaduḥ-khotkalikāsahasrairajasrapātibhiritastato jarjarīkriyamāṇamivāpi casahasrairmakaradhvajaśarāsārairvapuṣaiva ca saha kṣīyamāṇamiva svalpāvaśeṣaṃsaṃkalpalikhitena nirviśeṣavṛttinā kādambarīśarīreṇaiva saha kaṇṭhalagnaṃkathaṃkathamapi jīvitaṃ dhārayandhārādharaklinnatarutalamāplāvitopāntaha-ritaśādvalamasevyataṭalatāvanamanavaratarodhojalapraveśakaluṣitaprāntamava-śīryamāṇoddaṇḍakumudadalagahanamāmagnakamalakhaṇḍamutplavamānāśyānaki-ñjalkadalaśakalamājarjaritakahlārakuvalayamudbhrāntabhramadalivalayamuḍḍīna-haṃsasārthamanavasthānasārasārasitakaruṇamavaśiṣṭadalatalanilīyamānoccakitacakravākayugalamutkampitakādambakakadambakāśriyamāṇopakūlanaḍva-lamutkalavirutakalāpibakabalākakalāpādhyāsitopāntapādapamupahataṃ prā-vṛṣānyadiva dṛṣṭapūrvamapyadṛṣṭapūrvamivādattadṛṣṭisukhamanutpāditahṛdayāhlāda-manupajanitamānasaprīti tadevācchodamupāhitadviguṇaduḥkhamāsasāda |</p>
      <pb n="306"/>
      <p xml:id="p306_l9" n="306,9">āsādya copasarpanneva sarvāśvavārānādideśa | kadācidasau vailakṣyā-dasmānālokyāpasarpatyeva | taccaturṣvapi pārśveṣvavahitā bhavantu bhavantaiti | ātmanāpi turagagata eva khinnopyakhinna iva vicinval̐latā-gahanāni tarumūlāni śilātalāni lasanmaṇḍapāṃśca samantādbabhrāma |bhrāmyaṃśca yadā na kvacidapi kiṃcidavasthānacihnamapyadrākṣīttadā cakāracetasi | niyatamasau pattralekhāsakāśānmadāgamanamupalabhya prathamamevāpa-krānto yenāvasthānacihnamātraṃ kathamapi nopalakṣyate | niruddhoddeśaṃ gataścakvāpyasmābhirasāvevamanviṣṭopi na dṛṣṭaḥ | tatkaṣṭataramāpatitam |vaiśampāyanamadṛṣṭvāsmātpradeśātpadamapi gantuṃ pādāveva notsahete me |manmathaśaravikṣiptāśca kādambarīdarśanamātrakāvalambanāḥ kṣaṇamapi vi-lambamantarīkartumakṣamāḥ kṣāmatayā mā yāsiṣuḥ prāṇāḥ | sarvathā vina-ṣṭosmi | na dṛṣṭā devī kādambarī | nāpi vaiśampāyanaḥ | ityevamu-tpannaniścayopyaparicchedyasvabhāvatvātpratyāśāyāḥ kadācidasya vṛttānta-syābhijñā mahāśvetāpi bhavatyeva tattāṃ tāvatpaśyāmi tato yathā yuktaṃpratipatsya ityāropya hṛdaye tadāśramasyaiva nātidūre niveśitaturagasainyaḥsainyasamāyogamapanīya sarpanirmokaparilaghunī ghanojjhitajyotsnābhirāmeparidhāya vāsasī tathāsthitaparyāṇamevendrāyudhamāruhya mahāśvetāśramamu-pajagāma | tatra ca praviśannevāvatīrya mahāśvetāvalokanakutūhalātpaścā-dākṛṣṭenendrāyudhaparijanenānugamyamāno viveśa | praviśya ca guhādvāraeva dhavalaśilātale samupaviṣṭāmadhomukhīmasahyamanyuvegotkampitasa-rvāvayavāmanavaratanayanajalavarṣiṇīmuccaṇḍavarṣavātāhatāṃ latāmivodvāṣpa-dīnadṛṣṭyā kathaṃkathamapi taralikayā vidhṛtaśarīrāṃ mahāśvetāmapa-śyat | dṛṣṭvā ca tāṃ tādṛśīmasyodapādi hṛdaye | mā nāma devyāḥ kā-dambaryā eva kimapyaniṣṭamutpannaṃ bhavet | yeneyamīdṛśyavasthā harṣahetā-vapi madāgamanenubhūyate mahāśvetayā | ityāśaṅkābhinnahṛdayoyamuḍḍīnairevaprāṇaiḥ pade pade skhalanniva patanniva muhyannivopasṛtyopaviśya ca tasyaivaśilātalasyaikadeśe prodbāṣpaviṣaṇṇavadanaḥ kimetaditi taralikāmapṛccha-t | sā tu tadavasthāyā api mahāśvetāyā eva mukhamavalokitavatī |</p>
      <pb n="307"/>
      <p xml:id="p307_l14" n="307,14">athānupasaṃhṛtamanyuvegāpi gadgadikāvagṛhyamāṇakaṇṭhā mahāśvetaiva pra-tyavādīt | mahābhāga kimiyamāvedayati varākī | yayā duḥkhābhighātaika-kaṭhinahṛdayayā punarapyaduḥkhaśravaṇārhepi duḥkhamātmīyaṃ śrāvitaṃ saivāhaṃmandabhāgyā mahābhāga jīvitavyasaninī nirlajjā nirghṛṇā ca duḥśrava-ṇamapi śrāvayāmi duḥkhamidam | śrūyatām | keyūrakādbhavadgamanamāka-rṇya vidīrṇamānasā na mayā citrarathasya manorathaḥ pūrito na madirā-yāḥ prārthanā kṛtārthitā nātmanaḥ samīhitaṃ saṃpāditaṃ na gṛhābhyāgatasyacandrāpīḍasya priyamanuṣṭhitaṃ na cāpi hṛdayavallabhasamāgamanirvṛtā priya-sakhī kādambarī vīkṣitetyutpannānekaguṇavairāgyā gāḍhabandhānkādamba-rīsnehapāśānapi chitvā punaḥ kaṣṭataratapaścaraṇāyātraivāyātā yāvadatramahābhāgasyaiva tulyākṛtimunmuktamivāntaḥkaraṇena śūnyaśarīramutta-ralamukhamutplutābaddhalakṣyaśūnyayā dṛṣṭayā pranaṣṭamiva kimapītastatovilokayantaṃ brāhmaṇayuvānamapaśyam | sa tu māmupasṛtyānanyadṛṣṭiradṛṣṭa-pūrvopi pratyabhijānannivāsaṃstutopi ciraparicita ivāsaṃbhāvitopyupā-rūḍhaprauḍhapraṇaya ivāsnigdhopi paravāniva premṇā śūnyopi kimapyanusma-ranniva duḥkhitākāropi sukhāyamāna iva tūṣṇīmapi sthitaḥ prārthaya-māna ivāpṛṣṭopyāvedayannivātmīyāmevāvasthāmabhinandannivānuśocannivahṛṣyanniva viṣīdanniva bibhyadivābhibhavanniva hṛta ivākāṅkannivānu-smaranniva vismṛtamanimeṣeṇa niścalastabdhapakṣmṇāntarbāṣpapūrārdreṇa karṇā-ntacumbinā vikasitenevāmukulitatārakeṇa cakṣuṣā matta ivāviṣṭaiva viyukta iva pibannivākarṣannivāntarviśanniva ca suciramālokyā-bravīt | varatanu sarva eva hi jagati janmano vayasa ākṛtervā sadṛ-śamācaranna vacanīyatāmeti | tava punarekāntavāmaprakṛtervidheriva visa-dṛśānuṣṭhāne koyaṃ prayatnaḥ | yadiyamakliṣṭamālatīkusumasukumārā mālevakaṇṭhapraṇayaikayogyā tanuranucitenāmunā kaṣṭataratapaścaraṇaparikleśena glā-nimupanīyate | rūpavayasoranurūpeṇa sumanohāriṇī lateva rasāśra-yiṇā phalena kimartha na saṃyojyate | jātasya hi rūpaguṇavihīnasyāpijanmopanatāni jīvalokasukhānyanubhūya śobhate paratra saṃbandhī tapaśca-raṇaparikleśaḥ | kiṃ punarākṛtimato janasya | tadduḥkhayati māmasyāstesvabhāvasarasāyāstanormṛṇālinyā iva tuhinapātastapaḥparikleśaḥ | yadica tvādṛśī jīvalokasukhebhyaḥ parāṅmukhī tapasā kleśayatyātmānaṃ tadāvṛthā vahati dhanuradhijyaṃ kusumakārmukaḥ | niṣkāraṇamudayati candra-māḥ | vṛthā vasantamāsābhyāgamaḥ | niṣphalāni kumudakuvalayakahā-rakamalākaravikasitāni | niṣprayojanā jaladasamayārambhāḍambarāḥ |nirarthakānyupavanāni | kiṃ jyotsnayā | kiṃ vā līlāsaritpulinairma-layānilena veti |</p>
      <pb n="308"/>
      <pb n="309"/>
      <p xml:id="p309_l4" n="309,4">ahaṃ tu devasya puṇḍarīkasyaiva vṛttāntādapetakautukā sarvathā taṃvadantamapi kastvaṃ kuto vā samāyātaḥ kimartha vā māmevamabhidadhāsī-tyapṛṣṭvaivānyatogaccham | gatvā ca devārcanakusumānyācinvatī tarali-kāmāhūyābravam | taralike yoyaṃ yuvā kopi brāhmaṇākṛtirasyāva-lokayato vadataścānyādṛśa evābhiprāyo mayopalakṣitaḥ | tannivāryatā-mayaṃ yathā punaratra nāgacchati | atha nivāritopyāgamiṣyati tadāvaśya-mevāsyābhadrakaṃ bhaviṣyatīti | sa tu nivāryamāṇopi durnivāravṛttermadanaha-takasya doṣairbhavitavyatayā vānarthasya nātyākṣīdevānubandham | atīteṣukeṣuciddivaseṣvekadā gāḍhāyāṃ yāminyāmudgiratsviva bhareṇoddīpita-smarānalaṃ jyotsnāpūramindumayūkheṣu labdhanidrāyāṃ taralikāyāmaprāpta-sukhā saṃtāpānnirgatyāsminneva śilātale vimuktāṅgī kahārasura-bhiṇā mandamandenācchodānilena vījyamānā varṇasudhākūrcakairiva karai-rdhavalitadaśāśāmukhe candramasi nihitadṛṣṭirapi nāmāyamebhiramṛtavarṣi-bhirakhilajagadāhlādakāribhiḥ karaiścandramāstamapi hṛdayavallabhaṃ me varṣe-dityāśaṃsāprasaṅgena devasya sugṛhītanāmnaḥ puṇḍarīkasya smarantī katha-mabhāgyairme mandapuṇyāyāstādṛśasyāpi divyākṛtermahāpuruṣasya tasyanabhasovatīrṇasya bhāṣitamalīkamupajātaṃ jātānukampena vā yathāka-thaṃcijjīvitumityeva samāśvāsitā jīvitapriyā tapasvinyapi yenapunardarśanameva tena mama na dattaṃ kiṃ karotu devaḥ sugṛhītanāmā puṇḍa-rīko yaḥ parāsurevotkṣipya nītaḥ kāpiñjalastu jīvangataḥ kathamiyatākālena tenāpi niṣkaruṇena vārttāpi me na saṃpāditetyetāni cānyānicālajālāni durjīvitagṛhītā cintayantī jāgratyevātiṣṭham |</p>
      <pb n="310"/>
      <p xml:id="p310_l3" n="310,3">atha nibhṛtapadasaṃcaraṇamā caraṇādutkaṇṭakamanavaratapatitamadanaśara-śalyanikaranicitamiva śarīramudvahantamudvikāsiketakarajaḥpaṭaladhavalaṃprathamatarameva bhasmasātkṛtamiva madanahutabhujā bhujāgreṇa kuṇḍalīkṛ-tamṛṇālamaparyuṣitaśāsanavalayamivāvaśyamaraṇāya sakalajagadapratihata-śāsanena kusumadhanvanā visarjitaṃ dadhānamudbhūtasādhvasotkampataralitayāketakīgarbhasūcyā kvāparaṃ gamyate hatosi mayeti manmathaprathamasahāyasyacandramasaḥ kalayeva karṇāntalagnayā tarjyamānamudvegāvarjitena nayanajala-srotasātmane jalamiva prayacchantamātmecchayaiva matkaragrahaṇāya nivartita-snānamiva svedāmbhasā na yuktameva te parahṛdayamavijñāyopagantumitipade pade nivāryamāṇamiva guruṇorustambhena dūrata eva madāliṅganālī-kāśayā prasāritabhujayugalamutkalikāsahasraviṣamaṃ rāgasāgaramivapratarantamanavaratapravṛttairākṛṣyamāṇamiva purastāddīrghairniśvāsamarudbhiruhya-mānamiva diṅmukhaplāvinā jyotsnāpūreṇa raṇaraṇakaśūnyamucchuṣkānanaṃpronmuktaṃ sattvena pratipannaṃ kṛpaṇatayāvadhīritaṃ dhairyeṇa saṃgṛhītaṃ tarala-tayā visarjitaṃ lajjayādhigataṃ dhārṣṭyena dūrīkṛtaṃ paralokabhītyā vi-muktaṃ yuktāyuktavivekena saṃkalpajanmana eva kevalasya vaśe sthitamā-viṣṭamiva mattamivonmādādāpatantaṃ dūratopi divasanirviśeṣeṇa candrā-tapena vibhāvyamānaṃ tameva yuvānamadrākṣam |</p>
      <p xml:id="p310_l21" n="310,21">dṛṣṭvā ca taṃ tādṛśaṃ nispṛhāpyātmani paraṃ bhayamupagatavatī cetasyaci-ntayam | aho kaṣṭamāpatitam | yadyayamunmādādāgatya pāṇināpi spṛ-śati māṃ tadā mayedamapuṇyahatakaṃ śarīramutsraṣṭavyam | taccirāddevasya pu-ṇḍarīkasya punardarśanapratyāśayā duḥkhottaramapyaṅgīkṛtaṃ vyarthatāṃ me yātaṃprāṇasaṃdhāraṇamiti | sa tvevaṃ cintayantīmeva māmupasṛtyābravīt |candramukhi hantumudyato māmayaṃ kusumaśarasahāyaścandramāḥ | taccharaṇamā-gatosmi | rakṣa māmaśaraṇamanāthamārtamapratīkārakṣamamātmanā tvadāyatta-jīvitam | śaraṇāgataparitrāṇaṃ hi tapasvināmapi dharma eva | tadyadimāmātmapradānena nātra saṃbhāvayasi tadā hatohamābhyāṃ kusumaśaraśi-śirakarābhyāmiti | ahaṃ tu tadākarṇya jhagityuttamāṅganirgatajvālevaroṣānalena nirdahantīva tamunmiṣadbāṣpasphuliṅgayā dṛṣṭayā tadā tarjaya-ntīvā pādatalādutkampitagātrayaṣṭirāviṣṭevātmānamapyacetayamānā kro-dhāvegarūkṣākṣaramavadam | āḥ pāpa kathamevaṃ gadato māmuttamāṅge te nanipatitaṃ vajramavaśīrṇā vā na sahasradhā jihvā vihvalatāṃ na gatā vāvāṇī naṣṭāni vā nākṣarāṇi | manye ca na santyeva tesmiñcharīre sa-kalalokaśubhāśubhasākṣibhūtāni pañca mahābhūtāni | yenaivaṃ vadannāgninābhasmīkṛtosi na vāyunāhṛtosi nāmbhasā plāvitosi na dharitryā rasā-talaṃ praveśitosi nāpi tatkṣaṇamevākāśenātmanirviśeṣatāṃ nītosi |avyavasthito vyavasthitesmil̐loke kutastvamutpanna evaṃvidhaḥ | yasti-ryagjātiriva kāmacārī na kiṃcidapi vetsi | yenaivaṃ khalu hatavidhātrākenāpyupadāśatamukharāgaḥ svapakṣapātamātrapravṛttiranirūpitasthānāsthāna-vādī śuka iva vaktumevaṃ śikṣitastenaiva kimu tasyāmeva jātau nanikṣiptosi | tenaikāntahāsaheturevaṃ vadannapi na krodhamutpāditavānasi |tvadukte duḥkhitāhaṃ te saṃvibhāgamimaṃ karomi yenātmavacanānurūpāṃjātimāpanno naivāsmadvidhāḥ kāmayase | ityuktvā candrābhimukhībhūtvā kṛtāñjaliḥ punaravadam | bhagavanparameśvara sakalabhuvanacūḍāmaṇelokapāla yadi mayā devasya puṇḍarīkasya darśanātprabhṛti manasāpyaparaḥpumānna cintitastadānena me satyavacanenāyamalīkakāmī madudīritā-yāmeva jātau patatviti | sa ca me vacasosyānantarameva na vedmikimasahyavṛttermadanajvarasya vegāduta sadyovipākasyātmano duṣkṛtasyagauravādāhosvinmadvacasaḥ sāmarthyādeva chinnamūlastarurivācetanaḥ kṣi-tāvapatat | atikrāntajīvitesminkṛtākrandāttatparijanācchrutavatī ya-thāsau mahābhāgasyaiva mitraṃ bhavati | ityuktvā ca trapāvanamramukhī mahīṃmahīyasāśruvegena tūṣṇīmevāplāvitavatī |</p>
      <pb n="311"/>
      <pb n="312"/>
      <p xml:id="p312_l9" n="312,9">candrāpīḍasya tu tadākarṇya karṇāntāyatalocanadvayāmīlanabhagnadṛṣṭe-bhraṣṭavacanasauṣṭhavasya bhagavati kṛtaprayatnāyāmapi bhagavatyāmapuṇyabhājā-smiñjanmani mayā na prāptaṃ devyāḥ kādambaryāścaraṇaparicaryāsukhaṃ tajja-nmāntarepi bhagavatīsaṃpādayitrī bhūyāditi gadata eva kādambarīsamā-gamāprāptiduḥkhenaiva bhedonmukhaṃ mukulamiva śilīmukhāghātātsvabhāvasa-rasaṃ hṛdayamasphuṭat | atha mahāśvetāyāḥ śarīramutsṛjya saṃbhramaprati-pannacandrāpīḍaśarīrāyāṃ bhartṛdārike kiṃ lajjayā paśya tāvadanyathaivakathamapyāste devaścandrāpīḍo bhagnevāsya grīvā na mūrdhānaṃ dhārayati vi-cālitopi na kiṃciccetayate nāntaḥpraviṣṭatārake samunmīlayati vilocanenāyaṃ yathāvasthitapatitānāṃ gātrāṇāmāvaraṇaṃ karoti nocchvasiti hṛdayenahā deva candrāpīḍa candrākṛte kādambarīpriya kvedānīṃ tvayā vināgamyata ityuktvārtavacasi taralikāyāṃ tiryagābhugnacandrāpīḍamukha-nihitaniścalastabdhadṛṣṭiniśceṣṭāyāṃ mahāśvetāyāṃ āḥ pāpe duṣṭatāpasikimidaṃ tvayā kṛtamapākṛtākhilajagatpīḍasya tārāpīḍasya kulamu-tsāditamanāthīkṛtāḥ prajāḥ sahāsmābhirbhagnāḥ panthāno guṇānāmarga-litāḥ kakubhorthilokasya kasya vadanamīkṣatāṃ lakṣmīḥ kovalambanaṃ bhavatubhūmeḥ kaṃ sevantāṃ sevakāstvayā vinā saṃprati vyasanameva sevā saṃvṛttāvṛttaṃ samānaśīlatvamastamitā ca parijanaślāghā laghūkṛto bhṛtyādarodūraṃ gatāni priyālapitāni samāptāḥ parityāgakathāḥ kathaṃ kathāvaśe-ṣībhūtosi bhūtapūrvāḥ kamupayāntu saṃprati prajāḥ kva saṃprati sādhūnāṃ sa-mādhānamadhunā dhūrdhare tvayi vipanne kaḥ samudvahatu devena tārāpīḍe-noḍhāṃ dhuraṃ dhīrasyāpi te kathaṃ kātarasyeva śucā bhinnaṃ hṛdayaṃ dayā-lorapi te keyamadyedṛśī jātā nirdayatāsmāsu deva prasīda sakṛdapyā-jñāpaya dehi bhaktajanasyābhyarthanāṃ pratipadyasva prāṇānna tvayā vinākṣaṇamapi prāṇiti putravatsalo devastārāpīḍo na devī vilāsavatīnāpyāryaḥ śukanāso na manoramā na rājāno nāpi prajāḥ parityajyaca sarvānekākī kva prasthitosi kutastaveyamekapada evedṛśī niṣṭhuratājātā kva sā gurujanasyopari bhaktiryadevamanapekṣya prayāsītyuktavatya-vanitalavimuktātmanyāraṭati parijane tadākarṇanotkarṇe hā hā kime-tadityudbhrāntamanasi samāpatati rājaputraloke samutplutotpakṣmanayanada-śini candrāpīḍavadananiveśitadṛśi dīnataraheṣāravakṛtākrande śucevaparyāyotkṣiptakhuracatuṣkāhatakṣmātale muhurmuhurātmonmocanāyevācchoṭi-takharakhalīnakanakaśṛṅkhalayoge turaṃgamatāṃ mumukṣatīvendrāyudhe pattrale-khāniveditacandrāpīḍāgamanā candrodayollāsinī veleva mahodadheḥ sama-karadhvajā vyājīkṛtya mahāśvetādarśanaṃ mātāpitroḥ puraḥ pratipannaśṛ-ṅgāraveṣābharaṇā raṇanūpurayugena mukharamekhalādāmnā ramyojjvalākalpenakalpitānaṅgabalavibhrāntinā gṛhītasurabhimālyānulepanapaṭavāsādyupa-karaṇena nātibahunā parijanenānugamyamānā puraḥ keyūrakeṇopadiśya-mānamārgā pattralekhāhastāvalambinī madalekhayā saha kṛtālāpā madalekhepattralekhā kathayati pratyahamahaṃ punastasyaikāntaniṣṭhurahṛdayasya śaṭhamaterni-rghṛṇamanaso niḥspṛhāgamanameva na śraddadhe kiṃ na smarasi tattasya madava-sthāmaśraddadhānasya himagṛhake madvimarśāya durvidagdhabuddhervakrabhāṣitaṃyatra sasmitamālokitayā tvayaivāsmai sutarāmevāsaṃśayakāri pratyuttaraṃdattaṃ tadasau maraṇepi me na śraddadhātyevemāmavasthāmanyathā yadi madartheduḥkhamevamiyamanubhavatītyetadasyābhaviṣyattadā tathā gamanameva nākari-ṣyattathāgatopyasau yatkimapi vaktavyastvayaiva mayā punardṛṣṭopi nāla-pitavyā nopālabdhavyo na caraṇapatitasyāpyanunayo grāhyo nāhaṃ priyasa-khyā prasādanīyetyabhidadhānaivācetitāgamanakhedā kādambarī candrāpī-ḍadarśanāyottāmyantī tatraivājagāma |</p>
      <pb n="313"/>
      <pb n="314"/>
      <p xml:id="p314_l12" n="314,12">āgamya coddhṛtāmṛtamiva ratnākaraminduvirahitamiva niśā-prabandhamastamitatārāgaṇamiva gaganamapacitakusumaśobhamivopavanamu-tkhātakarṇikamiva kamalamutkhaṇḍitāṅkuramiva mṛṇālamavaluptatarala-miva hāramunmuktajīvitaṃ ca≤ndā≥«ndrā»pīḍamadrākṣīt | dṛṣṭvā ca taṃ sahasāhā kimidamityadhomukhī dharātalamupayāntī kathaṃkathamapi muktā-krandayā madalekhayādhāryata | pattralekhā punarunmucya kādambarīkarata-lamacetanā kṣitimupāgamat | cirācca labdhasaṃjñāpi kādambarī tathaivamūḍheva niścalastabdhadṛṣṭirāviṣṭeva stambhiteva niṣprayatnā niśvasitumapivismṛtāntarmanyubhāranispandeva candrāpīḍavadanasamarpitākṣī śyāmāru-ṇānanā grahoparaktendubimbeva paurṇamāsīniśā niśītaparaśupātotka-mpinī lateva vepitādharakisalayā likhiteva strīsvabhāvaviruddhenacetasā tasthau | tathāvasthitāṃ ca tāmunmuktārtanādā sapādapatanaṃ mada-lekhābravīt | priyasakhi prasīdotsṛjemaṃ manyusaṃbhāramāraṭantī | bā-ṣpamokṣeṇāmucyamānesminniyatamatibhārotpīḍitaṃ taṭākamiva sarasa-mṛdu sahasradhā sphuṭati te hṛdayamityapekṣasva devīṃ madirāṃ devaṃ ca ci-traratham | tvayā vinā kuladvayamapi nāsti |</p>
      <pb n="315"/>
      <p xml:id="p315_l5" n="315,5">ityuktavatīṃ madalekhāṃ kādambarī vihasyābravīt | ayyunmattikekutosya me vajrasārakaṭhinasya hatahṛdayasya sphuṭanam | yannālokyaivaṃsahasradhā sphuṭitam | api ca yā jīvati tasyāḥ sarvamidaṃ mātāpitā bandhurātmā sakhyaḥ parijana iti | mayā punarmriyamāṇayājīvitabhūtaṃ kathaṃkathamapi samāsāditamidaṃ priyatamaśarīraṃ yajjīvada-jīvadvā saṃbhogenānumaraṇena vā dvidhāpi sarvaduḥkhānāmevopaśāntaye |tatkimiti devenāgacchatā madarthaṃ prāṇāṃścotsṛjatā sudūramāropitaṃgurutāṃ ca nītamātmānamaśrupātamātrakeṇa laghūkṛtya pātayāmi | kathaṃsvargagamanonmukhasya devasya ruditenāmaṅgalaṃ karomi | kathaṃ vā pāda-dhūliriva pādāvanugantumudyatā harṣasthānepi rodimi | kiṃ me duḥkha-mevaṃvidham | adhunā tu me sarvaduḥkhānyeva dūrībhūtāni | kimadyāpirudyate | yadartha kulakramo na gaṇito guravo nāpekṣitā dharmo nānuruddhojanavādānna bhītaṃ lajjā parityaktā madanopacāraiḥ sakhījanaḥ kheditoduḥkhitā me priyasakhī mahāśvetā tasyāḥ kṛte pratijñātamanyathā jātaṃmayetyetadapi cetasi na kṛtaṃ tasminmadarthamevojjhitaprāṇe prāṇeśvare prā-ṇānpratipālayantī tvayaivaṃ kimuktāham | asminsamaye maraṇameva jī-vitam | jīvitaṃ punarmaraṇam | tadyadi mamopari snehaḥ karoṣi matpriyaṃhitaṃ vā tanmamopari snehābaddhayāpi priyasakhyā tathā kartavyaṃ yathāna tātombā ca macchokādātmānaṃ parityajataḥ | yathā ca mayi vā-ñchitaṃ manorathaṃ tvayi pūrayataḥ | yena paralokagatāyā api me jalāñja-lidānāya putrakastvayi bhaviṣyati | yathā ca me sakhījanaḥ parijano vāna smarati śūnyaṃ vā bhavanamālokya na diśo gṛhṇāti tathā kariṣyasi |putrakasya me bhavanāṅgaṇe sahakārapotasya tvayā maccintayaiva mādhavī-latayā sahodvāhamaṅgalaṃ svayameva nirvartanīyam | maccaraṇatalalālita-syāśokaviṭapasya karṇapūrārthamapi na pallavaḥ khaṇḍanīyaḥ | matsaṃvardhitāyāmālatyāḥ kusumāni devārcanāyaivocceyāni | vāsabhavane me śirobhāga-nihitaḥ kāmadevapaṭaḥ pāṭanīyaḥ | mayā svayaṃ ropitāścūtavṛkṣā yathāphalaṃ gṛhṇanti tathā saṃvardhanīyāḥ | pañjarabandhaduḥkhādvarākī kālindīsārikā śukaśca parihāso dvāvapi moktavyau | madaṅkaśāyinī nakulikāsvāṅka eva śāyayitavyā | putrako me bālahariṇastaralakaḥ kasmi-ścittapovane samarpaṇīyaḥ | pāṇitalasaṃvardhitaṃ me jīvaṃjīvamithunaṃ krīḍā-parvate yathā na vipadyate tathā kartavyam | pādasahasaṃcārī haṃsako yathā nahanyate kenacittathā vidheyaḥ | aparicitagṛhavasatiḥ sā ca balādvidhṛtātapasvinī vanamānuṣikā vana evotsraṣṭavyā | krīḍāparvatakaḥ kasmai-cidupaśāntāya tapasvine pratipādayitavyaḥ | śarīropakaraṇāni me brā-hmaṇebhyaḥ pratipādanīyāni | vīṇā punarātmana evāṅkapraṇayinī kāryā |aparamapi yatte rocate tadapi svīkartavyam | ahaṃ punarimamamṛtakira-ṇaraśmibhiranāśyānacandanacarcābhiranavaratadhārāgṛhāsārasekairanekasaṃtā-natuhinakiraṇakiraṇanikaratārakitatārahārārpaṇairmaṇidarpaṇapraṇayanena mala-yajajalārdrapadminīpattrāstaraṇena sarasabisakisalayaprastarairakaṭhoramṛṇā-latalpakalpanayodvikasatkamalakumudakuvalayaśayanīyaiśca dagdhaśeṣamu-jjvalacitājvālāmālini vibhāvasau devasya kaṇṭhalamā nirvāpayāmyā-tmānam | ityabhidadhānaiva kṛtāvadhāraṇānubandhāṃ madalekhāmavakṣipyopa-sṛtya mahāśvetāṃ kaṇṭhe gṛhītvā nirvikāravadanaiva punastāmavādīt |</p>
      <pb n="316"/>
      <pb n="317"/>
      <p xml:id="p317_l3" n="317,3">priyasakhi tavāsti kīdṛśyapi pratyāśā yayānurāgaparavaśā punaḥ-samāgamākāṅkṣiṇī kṣaṇe kṣaṇe maraṇābhyadhikāni duḥkhānyanubhavantījīvitamalajjākaramananuśocyamanupahasanīyamavācyaṃ dhārayasi | mamapunaḥ sarvato hatāśāyāḥ sāpi nāsti | tadāmantraye priyasakhīṃ punarja-nmāntarasamāgamāya | ityabhidhāyotpadyamānapulakakesarodbhāsinyasama-sādhvasānilāhatotkampottaraṃgyamāṇānandabāṣpavegormitaralā saṃgalatsve-damakarandabindunisyandinī mukulāyamānanayanakumudā kumudinīva ca-ndrāpīḍacandrāstamayavidhurā tadavasthepi hṛdayavallabhe samāgamasukhami-vānubhavantī sarabhasamupariparyastacikurahastoddāntakusumanivahena mūrdhnā-rcayitvā candrāpīḍacaraṇau sravatsvedāmṛtārdrābhyāṃ karābhyāmutkṣipyāṅkenadhṛtavatī | atha tatkarasparśenocchvasata iva candrāpīḍadehājjhaṭiti tuhi-namayamiva sakalameva taṃ pradeśaṃ kurvāṇamavyaktarūpaṃ kimapi candradhavalaṃjyotirevojjagāma | anantaraṃ cāntarikṣe kṣarantīvāmṛtamaśarīriṇīvāgaśrūyata | vatse mahāśvete punarapi tvaṃ mayaiva samāśvāsitavyāvartase | tatte puṇḍarīkaśarīraṃ malloke mattejasāpyāyamānamavināśibhūyastvatsamāgamanāya tiṣṭhatyeva | idamaparaṃ mattejomayaṃ svata evāvi-nāśi viśeṣatomunā kādambarīkarasparśenāpyāyamānaṃ candrāpīḍaśarīraṃśāpadoṣādvimuktamapyantarātmanā kṛtaśarīrasaṃkrānteryogina iva śarī-ramatraiva bhavatyoḥ pratyayārthamā śāpakṣayādāstām | naitadagninā saṃskarta-vyam | nodake prakṣeptavyam | nāpi vā samutsraṣṭavyam | yatnataḥ pari-pālanīyamā samāgamaprāpteriti |</p>
      <pb n="318"/>
      <p xml:id="p318_l1" n="318,1">tāṃ tu śrutvā kimetaditi vismitākṣiptahṛdayaḥ sarva eva parijanogaganatalaniveśitanirnimeṣalocano likhita iva pattralekhāvarjamatiṣṭhat |pattralekhā tu tena tasya jyotiṣastuṣāraśītalenāhlādahetunā sparśenalabdhasaṃjñotthāyāviṣṭeva vegāddhāvitvā parivardhakahastādācchidyendrāyu-dhamasmadvidhānāṃ yathā tathā bhavatu tvaṃ punarevamekākini vinā vāhanaṃdūraṃ prasthite deve kṣaṇamapyavasthātuṃ na śobhasa ityabhidadhānā tenaivendrā-yudhena sahātmānamacchodasarasyakṣipat |</p>
      <p xml:id="p318_l8" n="318,8">atha tayornimajjanasamayānantarameva tasmātsarasaḥ salilācchaiva-lotkaramiva śirasi lagnaṃ galajjalabindusaṃdohamayathāvalambidīrghaśikhaṃmukhopariparasparāsakterasaṃskāramalinatayā copasūcitacirordhvabandhaṃ ja-ṭākalāpamudvahañjalārdradehāsaktena bisatantumayeneva brahmasūtreṇodbhāsamānomānāravindinīpalāśapṛṣṭhapāṇḍureṇa jīrṇamandāravalkalenābaddhaparikaraḥkareṇānanāvarodhinīrjaṭāḥ samutsārayannaśrujalacchalenācchodasaraḥsali-lamivāntaḥpraviṣṭamātāmrābhyāmudvahal̐locanābhyāmudvignākṛtistāpasakumāra-kaḥ sahasaivodatiṣṭhat | utthāya ca dūrata evoddāmabāṣpajalanirodhaparyā-kulayāpi baddhalakṣayā dṛṣṭyā vilokayantīṃ mahāśvetāmupasṛtya śokaga-dgadamavādīt | gandharvarājaputri janmāntarādivāgatopi pratyabhijñāyateyaṃjano na veti | sā tvevaṃ pṛṣṭā śokānandamadhyavartinī sasaṃbhramamutthāyakṛtapādavandanā pratyavādīt | bhagavankapiñjalāhamevaṃvidhāpuṇyavatī yābhavantamapi na pratyabhijānāmi | athavā yuktaivedṛśī mayyanātmajñāyāṃsaṃbhāvanā yāhamekāntata eva vyāmohahatā svarga gatepi deve puṇḍarīkejīvāmi | tatkathaya kenāsāvutkṣipya nītaḥ kimartha vā nītaḥ kiṃ vā-sya vṛttaṃ kva vartate kiṃ vā tavopajātaṃ yenaitāvatā kālena vārttāpi na dattākuto vā tvamekākī devena vinā samāgataḥ | sa tvevaṃ pṛṣṭo mahā-śvetayā vismayonmukhena kādambarīparijanena candrāpīḍānugāminā carājaputralokenoparyupari pātinā vīkṣyamāṇaḥ pratyavādīt |</p>
      <pb n="319"/>
      <p xml:id="p319_l4" n="319,4">gandharvarājaputri śrūyatām | ahaṃ hi kṛtārtapralāpāmapi tvāme-kākinīṃ samutsṛjya vayasyasnehādābaddhaparikaraḥ kva me priyasuhṛdama-pahṛtya gacchasītyabhidhāya taṃ puruṣamanubadhnañjavenodapatam | sa tu meprativacanamadattvaiva gīrvāṇavartmani vismayotphullanayanairavalokyamānovaimānikairavaguṇṭhitamukhībhiravamucyamānagaganamārgo divyāṅganābhirabhi-sārikābhirālolatārakekṣaṇābhiritastataḥ praṇamyamānastārakābhiramba-rasaraḥkumudākaramatikramya tārāgaṇaṃ candrikābhirāmasakalalokaṃ ca-ndralokamagacchat | tatra ca mahodayākhyāyāṃ sabhāyāmindukāntamayemahati paryaṅke tatpuṇḍarīkaśarīraṃ sthāpayitvā māmavādīt | kapi-ñjala jānīhi māṃ candramasam | ahaṃ khalūdayagato jagadanugrahāyasvavyāpāramanutiṣṭhannanena te priyavayasyena kāmāparādhājjīvitamutsṛ-jatā niraparādhaḥ saṃśaptaḥ | durātmanninduhataka yathāhaṃ tvayā karaiḥsaṃtāpyotpannānurāgaḥsannasaṃprāptahṛdayavallabhāsamāgamasukhaḥ prāṇairviyoji-tastathā tvamapi karmabhūmībhūtesminbhārate varṣe janmani janmanyevotpa-nānurāgoprāptasamāgamasukhastīvratarāṃ hṛdayavedanāmanubhūya jīvitamu-tsrakṣyasīti | ahaṃ tu tenāsya śāpahutabhujā jhaṭiti jvalita ivanirāgāḥ kimanenātmadoṣānubandhena nirvivekabuddhinā śaptosmītyutpa-nakopastvamapi mattulyaduḥkhasukha eva bhaviṣyasīti pratiśāpamasmaiprāyaccham | apagatāmarṣaśca vivekamāgatayā buddhyā vimṛśanmahā-śvetāvyatikaramasyādhigatavānasmi | vatsā tu mahāśvetā manmayūkhasaṃ-bhavādapsarasaḥ kulāllabdhajanmani gauryāmutpannā | tayā cāyaṃ bhartāsvayaṃvṛtaḥ | anena ca svayaṃkṛtādevātmadoṣānmayā saha martyalokevāradvayamavaśyamutpattavyam | anyathā janmani janmanyeṣā vīpsaivana caritārthā bhavati | tadyāvadayaṃ śāpadoṣādapaiti tāvadasyātmanāvirahitasya śarīrasya mā vināśobhūditi mayedamutkṣipya samā-nītam | vatsā ca mahāśvetā samāśvāsitā | tadidamatra mattejasāpyā-yamānamā śāpakṣayātsthitam | adhunā tvaṃ gatvainaṃ vṛttāntaṃ śvetaketavenivedaya | mahāprabhāvosau kadācidatra pratikriyāṃ kāṃcidapi karoti |ityuktvā māṃ vyasarjayat |</p>
      <pb n="320"/>
      <p xml:id="p320_l10" n="320,10">ahaṃ tu vinā vayasyena śokāvegāndho gīrvāṇavartmani dhāvannanya-tamamatikrodhanaṃ vaimānikamalaṅghayam | sa tu māṃ dahanniva roṣahutabhujābhṛkuṭivikarālena cakṣuṣā nirīkṣyābravīt | durātmanmithyātapobala-garvita yadevamativistīrṇe gaganamārge tvayāhamuddāmapracāriṇā turaṃgameṇe-vollaṅghitastasmātturaṃgama eva bhūtvā martyalokevatareti | ahaṃ tu tamu-dvāṣpapakṣmā kṛtāñjaliravadam | bhagavanvayasyaśokāndhena tvaṃ mayolla-ṅghito nāvajñayā | tatprasīda | upasaṃhara śāpamāśu tvamimamiti | satu māṃ punaravādīt | yanmayoktaṃ tannānyathā bhavitumarhati tadetattekaromi kiyantamapi kālaṃ yasyaiva vāhanatāmupayāsyasi tasyai-vāvasāne snātvā vigataśāpo bhaviṣyasi | ityevamuktastu tamahama-vadam | bhagavanyadyevaṃ tato vijñāpayāmi | tenāpi matpriyavayasyenapuṇḍarīkeṇa candramasā saha śāpadoṣānmartyaloka evotpattavyam |tadetāvantamapi bhagavānprasādaṃ karotu me divyena cakṣuṣāvalokya yathāturaṃgamatvepi me tenaiva priyavayasyena sahāviyogena kālo yāyāditi |sa tvevamukto muhūrtamiva dhyātvā punarmāmavādīt | anayā snehalatayāte mamārdīkṛtaṃ hṛdayam | tadālokitaṃ mayā | ujjayinyāmapatyahetosta-pasyatastārāpīḍanāmno rājñaḥ sanidarśanaṃ candramasā tanayatvamupaga-ntavyam | vayasyenāpi te puṇḍarīkeṇa tanmantriṇa eva śukanāsanā-mnaḥ | tvamapi tasya mahopakāriṇaścandrātmano rājaputrasya vāhanatāmupa-yāsyasīti | ahaṃ tu tadvacanānantaramaivādhaḥsthite mahodadhau nyapatam |tasmācca turaṃgībhūyaivodatiṣṭham | saṃjñā tu me turaṃgatvenāpi na vyapa-gatā | yenāyaṃ mayāsyaivārthasya kṛte kiṃnaramithunānusārī bhūmimetāmā-nīto devacandramasovatāraścandrāpīḍaḥ | yopyasau prāktanānurāgasaṃskā-rādabhilaṣannajānantyā tvayā śāpāgninā nirdagdhaḥ sopi me vayasya-puṇḍarīkasyāvatāraḥ |</p>
      <pb n="321"/>
      <p xml:id="p321_l12" n="321,12">ityetacchrutvā hā deva puṇḍarīka janmāntarepyavismṛtamadanurāga ma-tpratibaddhajīvita maccharaṇa manmukhāvalokinmanmayasakalajīvalokalokāntaragatasyāpi tehameva rākṣasī vināśāyopajātā dagdhaprajāpate-riyadeva mannirmāṇe dīrghajīvitapradāne ca prayojanaṃ niṣpannaṃ yatpunaḥpunaste vyāpādanaṃ svayaṃ hatvā ca pāpakāriṇī kamupālabhe kiṃ bravīmikimākrandāmi kamupayāmi śaraṇaṃ ko vā karotu mayi dayāṃ yāceha-mātmanaivādhunā deva prasīda kuru dayāṃ dehi me prativacanamityetānya-kṣarāṇyuccārayantyapi lajje manye ca tavāpyevamutpannaṃ mandabhāgyāyāṃmayi vairāgyaṃ yenaivamapi vipralapantyāṃ na prativacanaṃ dadāsi hā hatā-smyanenaivātmano jīvitasyoparyanirvedenetyunmuktārtanādā sorastāḍanama-vanāvātmānamapātayat |</p>
      <p xml:id="p321_l23" n="321,23">kapiñjalastu tathārtakṛtapralāpāṃ sānukampamavādīt | gandharva-rājaputri kastavātra doṣo yenaivamanindanīyamātmānaṃ nindāpadairyoja-yasi | ko vādhunā sukhapākenubhavanīye duḥkhasyāvasaraḥ yenaivātmānaṃśucā vyāpādayasi | yadasahyataraṃ tattvayā nirvyūḍhaṃ dṛḍhīkṛtahṛdayayāsyaivasamāgamapratyāśayā | yathā ca śāpadoṣādidamupagataṃ bhavatyordvayorapiduḥkhaṃ tathā mayā kathitameva | candramasopi bhāratī bhavatībhyāṃ śrutaiva |tadunmucyatāmayamātmano vayasyasya cāśreyaskaraḥ śokānubandhaḥ |dvayoreva śreyase yadeva bhavatyāṅgīkṛtaṃ tadevānubadhyatāṃ vrataparigrahocitaṃtapaḥ | tapaso hi samyakkṛtasya nāstyasādhyaṃ nāma kiṃcit | devyā higauryā tapasaḥ prabhāvādatidurāsadaṃ smarārerapi yāvadāsāditaṃ dehārdhapa-dam | evaṃ tvamapi nacirāttathaiva me vayasyasyāṅke nijatapasaḥ prabhā-vātpadamavāpsyāsa | iti mahāśvetāṃ paryabodhayat |</p>
      <pb n="322"/>
      <p xml:id="p322_l12" n="322,12">upaśāntamanyuvegāyāṃ ca mahāśvetāyāṃ viṣaṇṇadīnamukhī kādambarīkapiñjalamaprākṣīt | bhagavanpattralekhayā tvayā cāsminsarasi jalapra-veśaḥ kṛtaḥ | tatkiṃ tasyāḥ pattralekhāyāḥ saṃvṛttamityāvedanena prasādaṃkarotu bhagavāniti | sa tu pratyavādīt | rājaputri salilapātānantaraṃna kaścidapi tadvṛttānto mayā jñātaḥ | tadadhunā kva candrātmakasya candrā-pīḍasya kva puṇḍarīkātmakasya vaiśampāyanasya janma kiṃ vāsyāḥ pattra-lekhāyā vṛttamiti sarvathaivāsya vṛttāntasyāvagamanāya gatohaṃ pratyakṣalo-katrayasya tātasya śvetaketoḥ pādamūlam | ityabhidadhāna eva gaganamu-dapatat |</p>
      <p xml:id="p322_l21" n="322,21">atha gate tasminvismayāntaritaśokavṛttāntā candrāpīḍamālokyagalitanayanapayasi yathāsthānamapasṛtya sthitavati saparijane rājaputra-loke kādambarī mahāśvetāmavādīt | priyasakhi tulyaduḥkhitāṃ tvayāsaha nayatā na khalvasukhaṃ sthāpitāsmi bhagavatā vidhātrā | adya meśiraḥ samudghāṭitam | adya te vadanaṃ darśayantī priyasakhīti cābhā-ṣamāṇā na lajje | tavāpyahamadyaiva priyasakhī saṃjātā | saṃprati maraṇaṃjīvitaṃ vā na duḥkhāya me | tatkoparaḥ praṣṭavyo mayā | kena vāpa-reṇopadeṣṭavyam | tadevaṃ gate yatkaraṇīyaṃ tadupadiśatu me priyasakhī |nāhamātmanā kiṃcidapi vedmi kiṃ kṛtvā śreyaḥ | ityuktavatīṃ kāda-mbarīṃ mahāśvetā pratyavādīt | priyasakhī kimatra praśnenopadeśena vā |yadeveyamanatikramaṇīyā priyatamasamāgamapratyāśā kārayati tadeva kara-ṇīyam | puṇḍarīkavṛttāntodya kapiñjalahastātsphuṭībhūtaḥ | tadā tuvāṅmātrakeṇaiva samāśvāsitayā mayā na pāritamanyatkiṃcidapi kartum |tattvamanyatkiṃ karoṣi yasyāḥ pratyayasthānamidaṃ candrāpīḍaśarīrama-ṅka evāste | tadanyathātvesya karaṇīyacintā | yāvatpunaridamavināśitiṣṭhati tāvadeva tasyānuvṛttiṃ muktvā kimanyatkaraṇīyam | apratya-kṣāṇāṃ hi devatānāṃ mṛdaśmakāṣṭhamayyaḥ pratimāḥ śreyase pūjāsatkā-reṇopacaryante | kiṃ punaḥ pratyakṣadevasya candrāpīḍanāmāntaritasyacandramaso mūrtiranārādhitaprasannā |</p>
      <pb n="323"/>
      <p xml:id="p323_l17" n="323,17">ityuktavatyāṃ mahāśvetāyāṃ kādambarī tūṣṇīmevotthāya taralikayāmadalekhayā cotthāpya tāmakhedārhāṃ candrāpīḍatanumanyatarasmiñchī-tavātātapavarṣādisarvadvandvadoṣarahite śilātale śanairakhedayantī sthā-payitvāpanītaśṛṅgāraveṣābharaṇā maṅgalamātrakāvasthāpitaikakararatnava-layā snānaśucirbhūtvā paridhāya dhautaśucinī dukūle prakṣālya punaḥpunargāḍhalagnamadharakisalaye tāmbūlarāgamuparyuparinimīlitāgatabāṣpave-gottaralalocanānyadeva kimapyacintitamanutprekṣitamaśikṣitamanabhyasta-manucitamapūrva bālā balādvilomaprakṛtinākāryapaṇḍitena dagdhavedhasākāryamāṇā yānyeva surabhikusumadhūpānulepanāni suratopabhogāyānītānitaireva devatocitāmapacitiṃ saṃpādya candrāpīḍamūrtī mūrtimatīva śoka-vṛttirārtarūpā rūpāntaramiva tatkṣaṇenaivāgatā vigatajīviteva śūnya-mukhī mukhāvalokinī candrāpīḍasya pīḍitotpīḍitahṛdayāpi rakṣantībāṣpamokṣamuddāmavṛtteḥ śokādapi maraṇādapi kaṣṭatamāmavasthāmanubha-vantī tathaivāṅke samāropitacandrāpīḍacaraṇadvayā dūrāgamanakhinnenāpibubhukṣitenāpyapratipannasnānapānabhojanenāpi muktātmanā rājaputralokenasvaparijanena ca saha nirāhārā taṃ divasamakṣipat |</p>
      <pb n="324"/>
      <p xml:id="p324_l10" n="324,10">yathaiva ca divasamaśeṣaṃ tathaiva tāṃ gambhīrameghoparodhabhīmāmanavara-tagarjitadhvānakampitahṛdayabandhāmābaddhakalakalāpikulakekākolāhalā-kulitacetovṛttimuddāmadardurāraṭitabadhiritaśrotrendriyāṃ durdarśataḍitsaṃ-pātapīḍitadiśamaśaninirhrādatarjanāpāditabhuvanajvarāṃ jvalatkhadyotani-vahajarjaritatarugahanatalatamaḥprasarabhīṣaṇatamāṃ tamasvinīmapi dūrīkṛtyā-balāsahabhuvaṃ bhītimaparityaktacandrāpīḍacaraṇakamalācetitasvaśarīrakhe-dā jāgratī samupaviṣṭaiva kṣaṇamiva kṣapāṃ kṣapitavatī | prātaśca tadu-nmīlitaṃ citramiva candrāpīḍaśarīramavalokya śanaiḥ śanaiḥ pāṇināspṛśantī pārśvasthitāṃ madalekhāmavādīt | priyasakhi madalekhe na vedmikiṃ rucervaśāduta nirvikāratayaiveti | ahaṃ tu tādṛśīmevemāṃ tanumālo-kayāmi | tattvamapi tāvadādarato nirūpaya | ityevamuktā madalekhā tāṃpratyavādīt | priyasakhi kimatra nirūpaṇīyam | antarātmano virahā-dvyāpāramātrakamasyoparatam | anyattādṛśamevedaṃ vyākośaśatapattrākā-raṃ manāgapyanunmuktaṃ śriyā vadanam | tathāyaṃ saṃvellitāgrabhāgaḥ snigdhaḥkuntalakalāpaḥ | tathaiveyaminduśakalānukāriṇaḥ kāntirlalāṭasya |tādṛśamevedamāmukulitanīlotpaladyutihāri karṇāntāyataṃ locanadvayam |tathaiva cemāvahasatopi vihasitāvivodbhāsitakapolamūlau sṛkkopāntau |tādṛśa evābhinavakisalayacchaviradharaḥ | tathaiva cedaṃ vidrumālohita-nakhāṅgulītalaṃ pāṇipādam | tathaiva cedamavigalitasahajalāvaṇyasaukumā-ryāṇāṃ sauṣṭhavamaṅgānām | tatsatyā sā bhāratī kapiñjalāveditaśca śā-pavṛttānta iti saṃbhāvayāmi | ityuktavatyāṃ madalekhāyāmānandani-rbharā mahāśvetāyai darśayitvā candrāpīḍacaraṇatalanibaddhajīvitāya rā-japutralokāyāpi darśitavatī |</p>
      <pb n="325"/>
      <p xml:id="p325_l10" n="325,10">sa tu vismayotphullalocanaḥ sarva evāvanitalaniveśitaśirāḥ pra-ṇamya candrāpīḍacaraṇau racitāñjalirjānudvayenāvanau sthitvā kādambarīṃvyajñāpayat | devi tvatprabhāvoyaṃ yadevamasmānapuṇyavataḥ parityajya dūraṃgatasyāpi devasya tādṛśamevedaṃ prasannendumaṇḍaladyutihāri vīkṣyatevadanam | tathaiva cedaṃ caraṇayugalamavabhāti pureva protphullaraktatāmarasa-cchāyam | tathaiva ca punaḥ prasādānubhavapratyāśālālasaṃ hṛdayam | a-nyacca manuṣyalokeṣu kena kadā vā dṛṣṭaṃ śrutamanubhūtaṃ vā yadasmābhiḥ pu-ṇyavadbhiḥ | ityabhihitavati rājaloke sasakhījanā saparijanā cotthāyasvayamevāvacitya devatārcanakusumāni snātvā nirvartitacandrāpīḍaśarī-rapūjāsaṃskārā śarīrasthitikaraṇāyādideśa sakalameva rājalokam |nirvartitasnānāśane ca tasminnātmanāpi mahāśvetayopanītāni tayaiva sahasaparivārā phalānyupabhuktavatī | kṛtāhārā ca punastathaiva candrāpīḍa-caraṇāvaṅkenodvahantī tamapi divasamanayat | anyedyuścopajātadṛḍhatara-pratyayā candrāpīḍaśarīrāvināśaṃ prati madalekhāmavādīt | priyasakhidevasya śarīramidamupacarantībhiravaśyamā śāpakṣayādasmābhiradhunātrasthātavyam | tadimamatyadbhutaṃ vṛttāntaṃ tātasyāmbāyāśca gatvā nivedaya |yena nānyathā māṃ saṃbhāvayataḥ duḥkhena vā madīyena na tiṣṭhataḥ | yathāmāmevaṃvidhāṃ duḥkhabhāginīmāgatya na paśyatastathā kariṣyasi | naśaknomyahaṃ tātamambāṃ ca dṛṣṭvā śokavegaṃ dhārayitum | mayā coparata-meva devamālokya na ruditam | sā kimaparamadhunā niḥsaṃśayitajī-vite deve pratipannaniyamā rodimi | ityabhidhāya tāṃ vyasarjayat |</p>
      <pb n="326"/>
      <p xml:id="p326_l8" n="326,8">gatvāgatayā ca tayā priyasakhi siddhaṃ tebhivāñchitamevaṃ saṃdiṣṭaṃtātena citrarathenāmbayā ca madirayā gāḍhagāḍhaṃ punarāliṅgaya śira-syupāghrāya ca vaktavyāvayorvacanādvatse kālametāvantaṃ manasyeva naita-dāvayorāsīdyathā jāmātṛsahitā vatsā draṣṭavyeti tadayamevāvayoḥ pa-ramānando yadvatsayā svayaṃ jāmātā vṛtastatrāpyaparaṃ bhagavato lokapā-lasya candramasovatārastatkalyāṇaiḥ śāpāvasāne jāmātrā sahaivānanda-bāṣpanirbharamānanāravindaṃ te drakṣyāva ityāvedite nirvṛtenāntarātmanādaivatavadupacarantī taccandrāpīḍaśarīramatiṣṭhat |</p>
      <p xml:id="p326_l16" n="326,16">athāpagatavati jaladasamaye ghananirodhodbandhādivonmukte jīvalo-ke prasarantīṣvivāśāsu phalabharāvanamrakalamavanapiñjarāsu grāmasī-māsu kāśakusumadhavalāsvaraṇyasthalīṣu sevyatāmupagateṣu prāsādataleṣukahlārahāriṣu palvaleṣu kumudāmodaśītalāsu yāmavatīṣu sephālikāpa-rimalagrāhiṣu niśāvasānamātariśvasu candraprabhābhirāmeṣu pradoṣeṣūddāma-phullendīvararajovāsasurabhiṣu vāsareṣu salilāpasaraṇakramataraṃgyamāṇāsusukumāratīrasaikatarekhāsu sukhottāratāmāpannāsvāpagāsu paṅkapariha-raṇaśuṣkeṣvaprahatarūḍhatṛṇolapacchanneṣu mandāśyānakardamodbhidyamānābhina-vapadavīkeṣu punarapi pārthivalokena pravartiteṣu prāñjalavartmasu jambā-lavigamātsarvatasturagakhurasahāsu bhūmiṣvekadā candrāpīḍacaraṇamūlopa-viṣṭāṃ kādambarīmupasṛtya meghanādo vyajñapayat | devo yuvarājaściraya-tītyuttāmyatā hṛdayena devena tārāpīḍena devyā vilāsavatyāryaśukanā-sena ca vārttāharāḥ prahitāḥ | te ca devyā eva śokaśalyaghaṭanāṃ parihara-dbhiryathāvṛttaṃ sarvamākhyāyāsmābhirabhihitāḥ | bhavatāṃ haste devena candrā-pīḍena na kiṃcitpratisaṃdeṣṭavyam | nāpi devyā kādambaryā | tadakṛtavila-mbā eva gatvaivamakhilavṛttāntaṃ lokārtiharāyāvanitalapataye devadevāyatārāpīḍāyāvedayatā | ityevamabhihitāstu tesmānmanyunirbharāḥ pratyavadan |yathā bhavadbhiḥ kathitaṃ tattathā | tiṣṭhatu tāvatkramāgatasneho bhaktiranuvṛ-ttirvā | kāryagauravakṛtaṃ kutūhalameva devāvalokanaṃ prati balātprerayatya-smān | yadi bhavatāmapi vārttāmātrakopalabhya evāyamarthastato yujyate-smākaṃ bhavadbhyaḥ samupalabhya pratigamanam | atha nayanaviṣayagāmī | tadāvayamapi nedṛśā evāpuṇyakarmāṇo ye na paśyanti devam | asmābhi-rapi cirataraṃ caraṇaparicaryayā devasya pavitrita evātmā | asmā-kamapi sarvadā darśanagocarāvasthānena prasādaṃ kṛtavāneva devaḥ | kimadyajātaṃ yena devasya pādāravindavandanāprasādenāsaṃvibhajya visṛjyāmahe |ta eva vayaṃ pādalagnāścaraṇareṇavaḥ | yadvijñāpya devīṃ devasya yuvarājasyapādapraṇāmenāsmākaṃ saphalayatu bhavānāgamanapariśramam | anyathā bhūmi-metāvatīmāgatya saṃbhave satyapratyakṣīkṛtayuvarājaśarīrā gatāḥ santaḥ kiṃdevadevena tārāpīḍena vaktavyā vayam | kiṃ vāsmābhirdevo vijñāpayi-tavyaḥ | ityāvedite devī pramāṇam | iti vijñāpya punastūṣṇīṃ sthitavatimeghanāde tatkālaṃsamutprekṣitānāśvāsaśvaśurakulavaiklavyādvilīyamānevaśucāntaḥsaṃcitaṃ bāṣpamākulitataralatārakābhyāmāpibantī locanā-bhyāṃ gadgadikayāvagṛhyamāṇakaṇṭhī kathaṃ kathamapi cirātkādambarī pra-tyuvāca | sthāna eva hi tairagamanamaṅgīkṛtam | anavalokya devameva-meva yātāḥ santaḥ kimucyantām | api ca vṛttānta evāyamevaṃvidholokātīto yatrāvalokanenāpi na saṃpratyayaḥ samutpadyate | kiṃ punara-nālokanenāpi | kaitavamātrakopadarśitapremapallavā vallabhatamajīvitāvayamapi yāvatpaśyāmastaṃ tāvadanapekṣitaprāṇavṛttayaḥ snehasadbhāvanayāsadbhṛtyā na paśyantītyaghaṭamānakamidam | tadaparilambitaṃ praveśyatām |paśyantu devam | saphalayitvāgamanapariśrameṇa sārdhaṃ locane tato yā-syantīti | ājñānantaraṃ ca meghanādena praveśitāndūrata eva samaṃ bāṣpa-pātena pañcāṅgāliṅgitamahītalāṃścandrāpīḍacaraṇavandanasadbhāvanihitotpa-kṣmanibhṛtadṛṣṭīṃstānananyadṛṣṭiściramivālokya kādambarī svayamevābhāṣata |</p>
      <pb n="327"/>
      <pb n="328"/>
      <p xml:id="p328_l13" n="328,13">bhadramukhāḥ parityajyatāmayaṃ kramāgatasnehasadbhāvasulabhaḥ śokāve-gaḥ | yatkhalvanālocitāvadhi duḥkhāvasānameva duḥkhaṃ tanmaraṇabhīrorbhavatunāma śokāvegāya | yatpunaḥ sukhodarkaṃ tatpuraḥsthitayā sukhapratyāśa-yaivāntaritaṃ nāpatati hṛdaye | tadeṣa vṛttānta evaṃvidho yena na kevala-matra niravakāśatā śokasya pratyuta sudūrabhinnavṛttervismayasyāvasa-raḥ | kimatra paribodhanena | anyatrādṛṣṭapūrvo manuṣyeṣu pratyakṣīkṛtaevāyaṃ vṛttāntaḥ | bhavadbhirapi dṛṣṭaṃ ca purevākṣatatanordevasya vada-nam | saṃbhāṣaṇāpi yā devena vinā na saṃbhavati sāpi saṃbhāvitaiva |tadgamyatāmadhunā vārttotsukamaterdevasya pādamūlam | na cāyaṃ pratyakṣa-dṛṣṭopyuparataśarīrāvināśavṛttāntaḥ prakāśanīyaḥ | dṛṣṭosmābhiraccho-dasarasi tiṣṭhatyetadevāvedanīyam | yataḥ kāraṇāduparatiḥ khalvava-śyaṃbhāvinī prāṇināṃ kathaṃcitpratyayamutpādayati | śarīrāvināśaḥpunaḥ prāṇairvinākṛtānāṃ dṛśyamānopyaśraddheya eva | tadasyāvedanena sudū-rasthitamapi gurujanaṃ maraṇasaṃśaye nikṣipya vartamāne prayojanameva nāsti |pratyāgatajīvite jīviteśvare svayamevāyamatyadbhutabhūtortho gurujaneṣvāpra-kaṭībhaviṣyati | ityevamādiṣṭāśca te vyajñāpayan | devi kiṃ vijñāpayā-maḥ | dvābhyāmevāparijñānamasya vastunaḥ saṃbhavedagamanenāsmadīyenākatha-nena vā | tadasmākaṃ tu haste dvayamapyetannāsti | yuvarājavaiśampāyana-yorvārttāṃ vinā duḥkhaṃ tiṣṭhatā devena tārāpīḍena devyā vilāsavatyārya-śukanāsena saṃbhāvya preṣitānāmaproṣitajīvitānāmagamanaṃ tu dūrāpeta-meva | gatvāpi dayitatamatanayavārttāśravaṇalālasasya rājño devyā ā-ryaśukanāsasya duḥkhaplutākṣīṇyudvīkṣya mukhāni nirvikāravadanānāmasmā-kamavasthānamaśakyameva | iti vijñāpitā tairevametadityuktvā kāda-mbarī meghanādamavādīt | meghanāda vedmi saṃstutajanasyaitadanucitamiti |tathāpi gurūṇāṃ cetaḥpīḍāmavekṣamāṇayā mayaivamabhihitam | itaradapiduḥkhamāpatati | kīdṛśaṃ bhavati | kiṃ punaridaṃ mahāvajrapatanasadṛśam |tadetadapi bhavatu | ebhiḥ sahāparaḥ kaścicchraddheyavacāḥ pratyakṣadṛṣṭasakala-vṛttāntaḥ saṃpratyayāya vrajatu | ityevamādiṣṭastu meghanādo vyajñāpayat |devi rājaloke tu kā kathā bhṛtyavargopi sakala evāyaṃ kandamūlaphalāśīniścayaṃ kṛtvā sthito yathāsmākaṃ madhyādekenāpi devapādānvinā na pratīpaṃgantavyamiti | bhṛtyā api ta eva ye saṃpattervipattau saviśeṣaṃ seva-nte | samunnamyamānāḥ sutarāmavanamanti | ālapyamānā na samānālāpāḥsaṃjāyante | stūyamānā notsicyante | kṣipyamāṇā nāparāgaṃ gṛhṇanti |ucyamānā na pratīpaṃ bhāṣante | pṛṣṭā hitapriyaṃ vijñāpayanti | anādiṣṭāḥkurvanti | kṛtvā na jalpanti | parākramya na vika≤ttha≥«thya»nte | vikathyamānāapi lajjāmudvahanti | mahāhaveṣvagrato dhvajabhūtā iva lakṣyante |dānakāle palāyamānāḥ pṛṣṭhato nilīyante | dhanātsnehaṃ bahu manyante |jīvitātpuro maraṇamabhivāñchanti | gṛhādapi svāmipādamūle sukhaṃ ti-ṣṭhanti | yeṣāṃ ca tṛṣṇā caraṇaparicaryāyāmasaṃtoṣo hṛdayārādhane vyasa-namānanāvalokane vācālatā guṇagrahaṇe kārpaṇyamaparityāge bhartuḥ | yeca vidyamānepi svātmanyasvādhīnasakalendriyavṛttayaḥ paśyantopyandhāiva śṛṇvantopi badhirā iva vāgminopi mūkā iva jānantopi jaḍāivānupahatakaracaraṇā api paṅgava iva klībā ivākiṃcitkarāḥ svā-tmanā svāmicintādarśe pratibimbavadvartante | tatsarvamevāyamevaṃ sthitobhṛtyalokaḥ | devasya ca sthāne devī vartate | tadājñāpitaṃ kṛtamava-dhārayatu devī | ityuktvā meghanādastvaritakanāmānaṃ kumārabālaseva-kamāhūya taiḥ saha vyasarjayat |</p>
      <pb n="329"/>
      <pb n="330"/>
      <p xml:id="p330_l14" n="330,14">atha subahudivasāpagame vārttā vinottāmyantī candrāpīḍasyaivāgama-nāyopayācitaṃ kartumavantīnāmanagarīdevatānāmavantimātṝṇāmāyatanaṃ ni-rgatā vilāsavatī devi diṣṭyā vardhase prasannāstevantimātaraḥ parāga-tā yuvarājavārtāharā iti sahasaiva saṃbhramapradhāvitātparijanādupaśru-tyānandabāṣpajalalulitayā jalārdrendīvaradalasrajeva vikṣepadīrghayā dṛ-ṣṭyārcayantīva ciraṃ dṛṣṭvā kakubho mṛgāṅganeva paribhraṣṭabālapotā phūtkṛ-tya prākṛtevārtā kenedamamṛtaṃ me vākchalādṛṣṭaṃ kasyānukampāsmiñjane jātākena dṛṣṭāḥ kiyaddūre vartante kiṃ vā taiḥ kathitaṃ kuśalaṃ me vatsasyetipṛcchantyevādrākṣīditastato yathādarśanaṃ saṃghaśaḥ pradhāvitena narapatipra-tibaddhenāpratibaddhena cojjayinīnivāsinā jagenāgato yuvarājaḥ kiya-ddūre bhavadbhiḥ parityakto divaseṣveteṣu kva vartate kva vā bhavadbhiryātvā dṛṣṭaḥkva vātikaṣṭastenātivāhito vāhanamātrasādhanena dhārādharāgamasturagapṛṣṭha-gatasya manye vahata evāsyāpakrāntastvaritaka etadvetti kimanena vedi-tenāpyetatkathayatu yadarthamayaṃ kleśaḥ kṛto yuvarājena sa dṛṣṭo vaiśampā-yanaḥ pratyānīto vā militosya pattralekhāsahito meghanādo dattaḥ kathaṃkaścidapi saṃdeśo devavardhanena me mitramevāsāvadyārabhya rābhasikata-yaiva vināśaṃ balādgatasya bāladharmaṇo vatsasya bibhemyeva vārttāṃ pṛcchanna-pi jīvatyasāvasya vājī yo yuvarājena prasādīkṛtaḥ prasīdata sādināṃprathamasya pṛthuvarmaṇo mātulasya me kathayata vārttāmutprekṣāmahe mahānaśva-vārairanubhūtaḥ kleśa iti kuśalaṃ mahāśvapateraśvasenasya śvaśurosāvasmākaṃvismayaḥ kṛtosmatpitrāpi yaccihnakamapi bhavatāṃ haste na kiṃcitprahita-māhitabhara evāsau yuvarājabhavane dṛṣṭo bhavadbhirbhrātā me bharatasenaḥ sapa-rijanasya senāpaterbhadraṃ bhadrasenasya sevāvyasanī sūnurme kumāravarmā tatralagati balādhikṛtasya kā vārttāvantisenasya roṣitastenāsīnnāsīrārthayuvarājo rājakule kaḥ prasādavitto vardhamāno mānyate vā kena vā kiṃlabdhametāvadbhirdivasairājīvanikā bahavaḥ khalvabhinavasevakā jātā yātutāvatsarvamevānyad yena dṛṣṭaḥ sa kathayatu sarvasenasūnorvīrasenasya vārttāṃpitaryuparate prathamameva sa praviṣṭo yātrāṃ mātrāsya duḥkhāntaritapratyayapa-timaraṇaśokādaśanakriyaiva parityaktā na vidma evaṃ kathaṃ sā jīvatītye-tāni cānyāni ca pratipadaṃ pṛcchayamānānapyadattavacaso nāsāgrasthitama-nyugarbhadṛṣṭīnāviṣṭānivādhvaśramaniḥsahāṅgānapi padākṛṣṭisaṃbhāvitodyamā-yāsitayā gatyā gacchataścātimalinapaṭaccarācchāditānasaṃskāramalina-kāyānanekadhaivodbaddhādhvadhūliparuṣamūrdhajān jātānivādhvakleśasyāśrayā-niva śramasya padanyāsāniva daurmanasyasyāvāsāniva pravāsasya saṃda-rbhāniva sarvaduḥkhānāṃ dūrata eva tvaritakasametāṃstāl̐lekhahārakān |ālokya tasminneva mātṛgṛhāṅgaṇe sthitvā teṣāmāhvānāyādideśa |</p>
      <pb n="331"/>
      <pb n="332"/>
      <p xml:id="p332_l4" n="332,4">anantaraṃ cātarkitāpatitadarśanotpāditadviguṇaduḥkhāvegānmuṣitāni-vonmuktānivendriyairdārumayāniva śūnyaśarīrānnirjīvitānivopasarpataḥpurastātpatantīva bāṣpāndhā sādhvasaskhalitacaraṇakamalā katicidgatvāpadāni gadgadataramuccairakṛtapraṇāmānevāvādīt | bhadrāḥ kathayatāśu va-tsasya me vārttāmātram | idaṃ tvanyathaiva kimapi kathayati me hṛda-yam | apratyayamevāśrayate | vatso dṛṣṭo vā na bhavadbhiḥ | ityevaṃpṛṣṭāstu te sahasāgatabāṣpavegamavanitalaniveśitottamāṅgāḥ praṇāmāpa-deśenotsṛjya kṛchrādivābhimukhamunnamitavadanā vyajñāpayan | devi dṛṣṭo-smābhiracchodasarastīre yuvarājaḥ | śeṣameṣa tvaritako nivedayiṣyati |ityabhivadata eva tānudbāṣpamukhī pratyuvāca | kimaparamayaṃ tapasvī niveda-yiṣyati | dūrataḥ prabhṛtyapasṛtapraharṣeṇaivopasarpaṇena pratilekhamālikāśūnyaiḥśirobhirāviṣaṇṇadīnairānanaiḥ prayatnasaṃrakṣitāśrumokṣaduḥkhitābhyāṃ loca-nābhyāṃ manmukhasamakṣamadhāraṇena ca dṛṣṭeryadāveditavyaṃ tadbhavadbhirevāvedi-tam | hā vatsa jagadekacandra candrāpīḍa candrānana candraśītalaprakṛtecandrābhirāmaguṇa locanānandabhūta kiṃ bhūtaṃ te yena nāgatosi | tātacandrāpīḍa pīḍitā bravīmi na kopādupālabhamānā | na yuktametattavā-mba na parilambaṃ manāgapi karomīti tathā me puraḥ pratijñāyānyatrakvāpyavasthātum | vatsa gacchata eva te mayāsya hatahṛdayasya śaṅka-yaiva jñātaṃ duṣkaraṃ me vatsasya punarmukhāvalokanamiti | balādgatosi |kiṃ karomi | ko vātra doṣo vatsasya | mandabhāgyāyā mamaivaitānyapu-ṇyānāṃ vilasitāni | bhavantyapuṇyavatyopi loke na punarmayā sadṛśīpāpakāriṇī | yasyāstvameka evamakāṇḍa evācchidya kvāpi nīto-si | vipralabdhāsmi dagdhavedhasā | vatsa sudūrasyāpi pādayoḥ patāmite | nivartasvaikavāram | ambetyālapataste vadanamālokayitumutka-ṇṭhitaṃ me hṛdayam | jātadurlabhaka na jānāmyeva kimā janmanaḥ prabhṛtiśaiśavaṃ te smṛtvātmānamanuśocāmi | uta yauvanābhogakāriṇīṃ varta-mānāṃ rūpaśobhām | āhosvidavaṣṭambhadhīrāmutprekṣyotprekṣyāgāminīṃ pra-bhutām | ityevaṃ vilapantīṃ māmavalokya hṛdayasthito maivaṃ kṛthāśceta-si putra yathā vināpi mayā jīvatyeva vilāsavatī | jāta tvayā vinājīvantyāpi piturevaṃ te kathaṃ mayā vadanaṃ darśitam | na vedmi kimapipriyatayā te kimākṛteḥ pratyayāduta strījanasahabhuvo mūḍhabhāvādevetya-dyāpi na śraddadhāti me hṛdayamaniṣṭaṃ te | yena na sahasradhā sphuṭati |sphuṭīkartuṃ ca vārttāṃ bhītā te tvaritakopanītāmeva necchāmi | varama-nākarṇyaivāśravaṇīyamuparatāsmīti | tāta kiṃ bravīṣi yathā kimanenasutasnehānucitena lokalajjākareṇa vaiklavyeneti | eṣā sthitāsmi tevatsa vacanāttūṣṇīm | na rodimi | ityabhidadhānaivāsannasakhījanāvala-mbitaśarīrā mohamagāt |</p>
      <pb n="333"/>
      <p xml:id="p333_l18" n="333,18">athānekasahasrasaṃkhyena pradhāvatā vilāsavatīparijanenāvedite tasmi-nvṛttānte mandarāsphālanodvela iva mahāmbhodhirudbhrāntacetāḥ sasaṃbhra-mamutthāyāryaśukanāsadvitīyo yāmāvasthitāṃ prajavinīṃ kareṇukāmāruhyarayādāpibanniva puro rājamārga kiṃ kimetadityunmuktārtanādakalakalenasarvataḥ pradhāvatā janapadaughenākarṣannivodavāsayanniva pṛṣṭhataḥ sagopurā-ṭṭālakaprākārabhavanatoraṇāmujjayinīṃ nirjagāma narapatiḥ | upetya cā-vantimātṛgṛhamavatīrya tiryagviṣaṇṇodvāṣpavadanena malayajajalaiśca siñca-tā kadalīdalaiśca vījayatā jalārdraiśca pāṇipallavaiḥ saṃvāhanaṃ kurvatā ka-thaṃ kathamapi cetanāmāpādyamānāṃ parijanenārdhonmīlitalocanayugāmuṣṇa-kālakamalinīmiva vilāsavatīmapaśyat | dṛṣṭvā ca sahasā pravṛttenanetrāmbhasā mūrchāvaśeṣāpanayanāyeva siñcansamupaviśya pārśve spa-rśāmṛtavarṣiṇā kareṇa lalāṭe cakṣuṣi kapolayorurasi bāhvośca spṛśa-ñchanaiḥ śanairbāṣpagadgadamavādīt | devi yadi satyamevānyādṛśaṃ ki-mapi vatsasya candrāpīḍasya tato na jīvyata eva | kimarthamayamātmāvatsasya kṛte sakalalokasādhāraṇenāmunā vaiklavyopagamena tucchatāṃ nī-yate | iyanti śubhānyupāttāni karmāṇi | kimaparaṃ kriyate | nādhika-sya bhājanaṃ sukhasya vayam | anupāttaṃ hi hṛdayatāḍanamapi kurvadbhirnalabhyata evātrātmecchayā | vidhirnāmāparaḥ kopyatrāste | yattasmai ro-cate tatkaroti | nāsau kasyacidapyāyattaḥ | evaṃ ca parādhīnavṛttīsarvasminna kiṃ vāsmābhirlabdham | vatsasyātidurlabho janmotsavaḥ saṃ-bhāvitaḥ | aṅkagatasya mukhamavalokitam | uttānaśayasyoccumbya cara-ṇāvuttamāṅge kṛtau | jānusaṃcāriṇo reṇudhūsaraśarīrasyāṅke lulataḥsparśasukhamanubhūtam | avyaktamanohārīṇi prathamajalpitāni śrotre kṛ-tāni | viceṣṭamānasya bālacāṭavo dṛṣṭāḥ | gṛhītavidyasya guṇavatta-yānanditaṃ hṛdayam | upārūḍhayauvanasyāmānuṣī rūpaśobhā śaktiścapratyakṣīkṛtā | abhiṣiktasya yauvarājye śiraḥ samāghrātam | digvi-jayāgatasya praṇamataḥ pariṣvaktānyaṅgāni | etāvadeva manorathaśatavā-ñchitasya vastuno na saṃpannaṃ yadvadhūsametasya nijapade pratiṣṭhāṃ kṛtvā ta-povane na gatam | sarvābhivāñchitaprāptistu mahataḥ puṇyarāśeḥ phalam |aparamapi kiṃ vṛttaṃ vatsasyaitadadyāpi na parisphuṭaṃ kenacideva kathi-tam | etāvattu mayāvyaktametadeva parijanātkathayataḥ karṇe kṛtam | yathā-smatprahitairlekhahāribhiḥ sahāparo vatsasya me bālasevakastvaritakanā-māyātaḥ | sa vetti sarva vṛttāntam | sopi tvayā na pṛṣṭa eveti | tattaṃtu tāvatpṛcchāmaḥ | tato jīvitamaraṇayoranyataradaṅgīkariṣyāmaḥ |ityabhivadatyeva rājani parijanāntaritaṃ tvaritakamāhūya pratīhā-rastvaritakamārānmahītalaniveśitottamāṅgamālokayatu deva iti da-rśitavān |</p>
      <pb n="334"/>
      <pb n="335"/>
      <p xml:id="p335_l9" n="335,9">rājā tu tathā tamālokya candrāpīḍasnehādehītyāhūya hastenotta-māṅge spṛṣṭvādiṣṭavān | bhadra kathaya kiṃ vṛttaṃ vatsasya yenāgamanāyamayā tanmātrāmātyena ca likhitepi nāyātaḥ | anāgamanakāraṇaṃ vākiṃcinna pratilekhitavāniti | sa tvevamādiṣṭo rājñā gamanataḥ prabhṛtiyathāvṛttaṃ kathayitumārebhe | rājā tu candrāpīḍahṛdayasphuṭanavṛttāntaṃyāvadākarṇyātikṣubhitaśokārṇavākrāntiviklavaḥ prasārya karamārtasvara-stvaritakamavādīt | bhadra virama saṃprati kathitaṃ tvayā kathanīyam |mayāpi śrutaṃ yacchrotavyam | pūrṇo me praśnadohadaḥ | nivṛttaṃ śravaṇakau-tukam | kṛtārthībhūtā śrutiḥ | ānanditaṃ hṛdayam | utpannā prītiḥ |sukhaṃ sthitosmi | hā vatsa tvayaikākinā sphuṭato hṛdayasyānubhūtāvedanā | nirvyūḍhā tvayā vaiśampāyanasyopari prītiḥ | vayaṃ duḥkhabhā-gino nistriṃśāḥ karmacāṇḍālāḥ | yeṣāṃ tavāpi hṛdayasphuṭane nirvikāra-tvameva | devi vajrasāratopi kaṭhinataramevedamāvayorhadayam | yanna svayaṃsahasradhā sphuṭati | na cāpi maraṇaduḥkhabhīravomī vatsamanugacchanti svayaṃprāṇāḥ | taduttiṣṭha yāvadevātidūraṃ na prayātyekākī vatsastāvadevānu-gamanāya prayatāmahe | saśokaṃ śukanāsa kimadyāpi tiṣṭhasi | ayaṃsa kālaḥ snehasya | mahākālāyatanasamīpe samādiśa sapadi paricāra-kāṃścitāracanāya | racayata jhaṭiti kāṣṭhāni kāṣṭhikāḥ | kiṃ tiṣṭhataivaṃsaṃkucitāḥ kañcukinaḥ | gatvā niṣkrāmayata hutāśanapraveśopakara-ṇāni | niṣkāraṇaruditena kimadhunā | uparodhaparilambādvinā dāpayā-śeṣaṃ devi dvijebhyaḥ koṣam | kasya kṛtedyāpi pālyate | pālanādikaṃkaraṇīyamadhunā kṣīṇaṃ kṣīṇapuṇyasya me | yāta yathābhūmi bhūmipatayaḥ |utsṛṣṭāḥ stha | yathā ca nādyaivāsya duḥkhaṃ jānanti prajāstathā kariṣyatha |kathāvaśeṣībhūto me vatsaḥ | kamaparaṃ saṃvidhāya yāmi | evamārtapralāpinaṃtārāpīḍamacetitātmapīḍayā vilāsavatyai dhṛtaśarīramārtatara stvaritakovyajñāpayat | deva sphuṭitepi hṛdaye dhriyate śarīreṇa yuvarājaḥ |śāpadoṣādvaiśampāyanasya ca yathā janma tathā niravaśeṣaṃ śṛṇotu tāva-deva iti |</p>
      <pb n="336"/>
      <p xml:id="p336_l14" n="336,14">tārāpīḍastu tadadbhutamākarṇya kautukāntaritaśokāvego vigata-nimeṣeṇa cakṣuṣāviṣṭa iva dattāvadhānastena kathyamānaṃ yathādṛṣṭaṃ yathā-śrutaṃ yathānubhūtaṃ ca niravaśeṣaṃ tatsarvamaśrauṣīt | śrutvā ca tamaneka-cihnotpāditapratyayamaśraddheyaṃ ca niratiśayaśokakāraṇaṃ ca vismayā-spadabhūtaṃ ca duḥśravaṃ ca kautukakaraṃ ca yuvarājavaiśampāyanayorvṛttānta-mīṣadiva vivartitānano vimarṣastimitatārakāṃ dṛṣṭiṃ nirviśeṣāvastheśukanāsamukhebhyapātayat | suhṛdastu svayaṃ duḥkhitā api nidhānīkṛ-tyātmaduḥkhaṃ suhṛdduḥkhāpanodāyaiva yatante yataḥ śukanāsastadavasthopisvasthavadavanipatimuvāca |</p>
      <p xml:id="p336_l23" n="336,23">deva vicitresminsaṃsāre saṃcaratsu sukhaduḥkhamayeṣu devatiryagyo-nimānuṣeṣu triguṇātmanaḥ pradhānasyāpi pariṇāmātparamāṇvāderbrahmāṇḍapa-ryantasyotpattisthitipralayakāraṇasyeśvarasyecchayā dharmādharmasādhanānāmi-ṣṭāniṣṭaphalasaṃbandhakāriṇāṃ karmaṇāṃ vā śubhāśubhānāṃ vipākasvabhāvā-dvā svayamevānekaprakāramutpadyamānasya tiṣṭhato vinaśyato vā niyatavṛtteḥsthāvarajaṅgamasya na kadācidavasthā sā yā na saṃbhavati | tatkutoyaṃdevasyātra vastuni vimarṣaḥ | yadi yuktervicārātkiyantyatra yuktirahi-tānyāgamaprāmāṇyādevābhyupagatānyapi saṃvādīni dṛśyante | mudrābandhā-ddhyānādvā viṣaprasuptasyotthāpane kīdṛśī yuktiḥ | ayaskāntasyacāyasaḥ samākarṣaṇe bhramaṇe vā | mantrāṇāṃ vaidikānāmavaidikānāṃ vā-nekaprakāreṣu karmasu siddhau | nānāvidhadravyasaṃyogānāṃ vā maraṇamadanā-dyutpādanāpaharaṇavaśīkaraṇavidveṣaṇādiṣu śakteḥ samutpādanāt | anyeṣāṃbahutarāṇāmevaṃvidhānāṃ ca tatra tatra sarvasminnevāgamaḥ pramāṇam | āgameṣusarveṣveva purāṇarāmāyaṇabhāratādiṣu samyaganekaprakārāḥ śāpavārttāḥ |tadyathā | mahendrapadavartino nahuṣasya rājarṣeragastyaśāpādajagaratā |saudāsasya ca vasiṣṭhasutaśāpānmānuṣādatvam | asuraguruśāpācca yayā-testāruṇya eva jarasā bhaṅgaḥ | triśaṅkośca pitṛśāpāccāṇḍālabhāvaḥ |śrūyate ca svargavāsī mahābhiṣo nāma rājāsmil̐loke śāntanurutpannaḥ |tatpatnītvamupagatāyā gaṅgāyāḥ śāpadoṣādaṣṭānāmapi vasūnāṃ manuṣye-ṣūtpattiḥ | tiṣṭhatu tāvadanya eva | ayamādidevo bhagavānajaḥ sa evajāmadagnerātmajatāmupagataḥ | śrūyate ca punaścaturdhātmānaṃ vibhajya rā-jarṣerdaśarathasya tathaiva mathurāyāṃ vasudevasya | tanmanuṣyeṣu devatānā-mutpatirnaivāsaṃbhāvinī | na ca pūrvamanuṣyebhyo guṇaiḥ parihīyate devaḥ |na cāpi bhagavataḥ kamalanābhādatiricyate candramāḥ | kimatrāsaṃbhāva-nīyam | api ca garbhārambhasaṃbhave devena devyā vadane viśaṃścandramāeva dṛṣṭaḥ | tathā mamāpi svapne puṇḍarīkasya darśanaṃ samupajātam |tadutpattiṃ prati tayornāstyeva saṃdehaḥ | vinaṣṭayoḥ śarīrasyāvināśaḥkathaṃ kathaṃ vā punarjīvitapratilambha ityatrāpyakhilalokaprakhyātapra-bhāvamamṛtamevaikaṃ kāraṇamāveditam | taccandramasi vidyata ityeṣāstyevavārttā | tatsarvametaditthamevāvagacchatu devaḥ | anyacca tādṛśākārakā-nterakhilalokāhlādakāriṇonyatra saṃbhava eva nāsti | tatkalyāṇairnacirācchāpāvasāne nirvartitagandharvasutodvāhama≤ṃ≥ṅgalasya galannayanapayasovadhvā saha pādayoḥ patataḥ putratvamupagatasya candrāpīḍanāmāntaritasyalokapālasyaiva candramaso darśanenājanmakṛtameva saṃtāpaṃ parityakṣyatidevaḥ | tayorevaṃ śāposmākaṃ punarvara eva | tadasminvastuni manāgapina devena devyā vā śokaḥ kāryaḥ | maṅgalānyabhidhāryantām | a-bhimatadevatārādhanena dhanātisarjanena cānyajanmopārjitaṃ kuśalamabhiva-rdhyatām | akuśalamapi yamaniyamakaṣṭavratopavāsādinā tapaḥparikleśenakṣayamupanīyatām | aparamapi yadyadevaṃ gate śreyaskaraṃ śrūyate jñāyate vātattadadyaivārabhya kriyatāṃ kāryatāṃ ca karma | na khalu vaidikānāmavaidi-kānāṃ vā karmaṇāmasādhyaṃ nāma kiṃcidapi | utpattirapi tayoḥ kṛccha-labdhayorīdṛśenaiva prakāreṇopajātā |</p>
      <pb n="337"/>
      <pb n="338"/>
      <p xml:id="p338_l19" n="338,19">ityuktavati śukanāse saśoka eva rājā pratyavādīt | sarvame-tadyadāryeṇābhihitaṃ konyo budhyate | kena vāpareṇa vayaṃ paribodhanīyāḥ |kasya vāparasyāsmābhirvacanaṃ karaṇīyam | kiṃtu tadvatsasya me vaiśa-mpāyanaduḥkhātsphuṭanaṃ hṛdayasyāmato dṛṣṭilagnaṃ sarvamevānyadantarayati |tadeva paśyāmi | tadeva śṛṇomi | tadevotprekṣe | tadevamapratyakṣitevatsasya vadane saṃstambhamevātmano na śaknomi kartum | yatra ca mamā-yamīdṛśaḥ prakārastatra devyāḥ paribodhanaṃ dūrāpetameva | tadgamanādṛtenyaupāya eva nāsti jīvitasaṃdhāraṇāya | ityevamavadhārayatvāryaḥ | i-tyuktavati tārāpīḍe cirāttanayapīḍayā tatpuraḥ parityajya lajjāṃvilāsavatī kṛtāñjalirucairjagāda | āryaputra yadyevaṃ tathāpi kimaparaṃvilambitena | nirgatā eva vayam | dīyatāṃ prayāṇam | uttāmyati mehṛdayaṃ vatsasya darśanāya | duḥkhāpanodārthaṃ sphuṭanamaṅgīkṛtamāsīt | tadapisaṃprati darśanakāṅkṣayā na rocata eva | jānāmi varaṃ dīrghakālamapi duḥ-khānyanubhavantī sakṛdapi vatsasya darśanāya jīvitāsmi | na punarasahya-duḥkhopaśāntaye saṃpratyeva mṛtāsmīti | tadasya punarāśānibandhanasya sa-rvātyayanivāraṇopāyasya vatsānanāvalokanotsukasya gamanamapi hṛda-yasya tāvadvinodatāṃ vrajatu | iti vadantīmeva vilāsavatīmāsādyānya-tamaḥ śukanāsasyātmasamaḥ pariṇatavayāḥ ṣaṭkarmā samupasṛtya svasti-pūrvakaṃ vyajñāpayat | devi sarvata evāparisphuṭena vārttākalakalenāku-līkṛtahṛdayā manoramā svayameva dhāvantyāgatā | rājño lajjamānānopagatā sthānamidam | tadeṣā mātṛgṛhasya pṛṣṭha tastiṣṭhati | pṛcchati cadevīm | kimebhiḥ kathitam | jīvati me vatso vaiśampāyanaḥ | svastha-śarīro vā | ḍhaukito vā punaryuvarājasya | kva vartate | tāvāgamiṣyatovā kiyadbhirdivasairiti | rājā tu taduparativārttāyā api kaṣṭatama-mākarṇya dīrṇa iva śucā śataguṇībhūtaśokotplutāṅgīṃ vilāsavatīma-vādīt | devi na śrutaṃ kiṃcidapi vatsayoḥ priyasakhyā te | anyataścaśrutvā kadācijjīvitenaiva viyujyate | taduttiṣṭha svayameva dhairyamālambyasarvavṛttāntānukathanena saṃsthāpaya priyasakhīṃ tathā yathāryaśukanāsenasaha yātavyam | ityevotthāpya saparijanāṃ vilāsavatīṃ vyasarjayat |ātmanāpi śukanāsena saha gamanasaṃvidhānamakārayat |</p>
      <pb n="339"/>
      <pb n="340"/>
      <p xml:id="p340_l3" n="340,3">atha tathā prasthite rājani rājānurāgāccandrāpīḍasnehena cāścarya-darśanakutūhalāya prathamagatapitṛputrabhrātṛmitrasvajanadarśanāya ca gṛharakṣa-kavarjamujjayinyāḥ sakala eva loko gantumudacalat | rājā tuśīghragamanavighātahetūnsamastāneva nivartya pralaghuparikaraḥ pibanniva pa-nthānamekadivaseneva parāpatitumīhamānaḥ stokata evādhvanaḥ prabhṛtyu-ttāmyatā hṛdayena kiyatyadhvanyadyāpi vartāmahe katipayairdivasaiḥ parā-patāma iti muhurmuhusturaṃgamāropitaṃ tvaritakamāhūyāhūya pṛcchannavicchi-nnakaiḥ prayāṇakairvahanna bahubhireva divasairāsasādācchodam | āsādya cavikalpaśatadolādhirohaṇaduḥsthitenāntarātmanā dūrasthita eva prathama-māptatamānaśvavārānvārttānveṣaṇāya tvaritakena sārdhaṃ prahitavān |</p>
      <p xml:id="p340_l13" n="340,13">atha taiḥ sārdhamāgacchantamujjhitātmasaṃskāra malinakṛśaśarīramava-nitalaniveśitottamāṅgamudvāṣpadīnataradṛṣṭiṃ jīvitalajjayā rasātala-miva praveṣṭumīhamānamahamahamikayā parasparāvaraṇenaivātmadarśanamabhira-kṣantamakṣatamapi hatamiva saparicchadamapi muṣitamiva jīvantamapimṛtamiva sasaṃbhramakṛtāgamanamapi pratīpamākṛṣyamāṇacaraṇamivāṅgaireva sahagalitotsāhaṃ bāṣpeṇaiva saha muktātmānaṃ vaiklavyenaiva sahopasarpantaṃmeghanādapuraḥsaraṃ sakalameva candrāpīḍacaraṇatalanibaddhajīvitaṃ rājapu-tralokamālokyollasitatanayaśokormivegākrāntopyucchvasita iva dṛḍhī-bhūtacandrāpīḍadehāvināśapratyayāntarātmanā nivṛtya sāvaraṇaparyāṇava-rtinīṃ vilāsavatīmavādīt | devi diṣṭayā vardhase | dhriyate satyamevaśarīreṇa vatsaḥ | yena sakala evāyaṃ taccaraṇakamalānujīvī rājaputra-lokastatpādamūlādāgata iti | sā tu tadākarṇya kiṃcidātmapāṇinai-votsāritāvaraṇasicayāñcalā niścalayā dṛṣṭyā ciramivālokyatanayanirviśeṣaṃ rājaputralokamavicchinnāśrudhārāpi dhairyamunmucyoccairā-raṭitavati hā vatsa kathaṃ sahapāṃśukrīḍitasyetāvato rājaputralokasyamadhye tvamevaiko na dṛśyasa iti | tathāraṭantīṃ tu tāṃ samāśvāsyadūrata eva rājā samaṃ sarvalokenāvanitalaniveśitottamāṅgaṃ meghanādami-to ḍhaukasvetyādiśyoddiśyāprākṣīt | meghanāda kathaya ko vṛttānto va-tsasyeti | sa tu vyajñāpayat | deva cetanāvirahācceṣṭāmātrakamevāpagataṃśarīre punarjñāyate | divase divasepyadhikā kāntiḥ samupajāyata iti |rājā tu tacchrutvā jīvitapratilambhe samupajātapratyāśaḥ śrutaṃ devyāmeghanādasya vacanaṃ tadehi cirātpunaḥ kṛtārthayāmo darśanenātmānaṃ pa-śyāmo vatsasya vadanamityabhidadhāna evābhivardhitagativiśeṣayā kare-ṇvā mahāśvetāśramamagamat |</p>
      <pb n="341"/>
      <p xml:id="p341_l14" n="341,14">atha sahasaiva taccandrāpīḍagurujanāgamanamākarṇya puraḥprakīrṇatāra-muktānukārinayanabindusaṃdohā hā hatāsmi mandapuṇyā duḥkhaikabhā-ginī na jānāmyeva vismṛtamaraṇā kiyadyāvadahamanenānekaprakāraṃ kha-līkāradānaikapaṇḍitena dagdhavedhasā paraṃ dagdhavyetyabhidadhānaiva dhā-vitvā hiyā mahāśvetā guhābhyantaramaviśat | citrarathatanayāpisatvaropasṛtasakhīkadambakāvalambitaśarīrā tūṣṇīmeva mohāndhakāram |tadavasthayośca tayoḥ śukanāsāvalambitaśarīro rājā viveśāśrama-padam | tadanu manoramāvilambitā puraḥpradhāvitotplutāyatataradṛṣṭiḥkva me vatsa iti pṛcchantī vilāsavatī | praviśya ca saha-jayaiva kāntyāvirahitamuparatasarvaprayatnaṃ suptamiva taṃ putravatsalātanayamālokya yāvanna parāpatatyeva tārāpīḍastāvadvilāsavatī vidhāra-yantīṃ manoramāmapyākṣipya dūrata eva prasāritabāhulatādvayā rayonmu-ktajarjarābhirnayanajaladhārābhiḥ prasraveṇa ca siñcantī mahītalamehi jāta-durlabhaka cirāddṛṣṭosi dehi me prativacanamālokaya sakṛdapi māmanu-citaṃ tāta tavaitadavasthānamutthāyāṅkopagamanena me saṃpādaya tanayocitaṃsnehaṃ na cānākarṇitapūrva bālyepi tvayā madvacanamadya kimevaṃ vilapa-ntyā api na śṛṇoṣi jāta kena roṣitosyeṣā toṣayāmi vatsa pāda-yornipatya putra candrāpīḍa praṇama tāvatpratyudgamya tvatsnehādevātidūramā-gatasyāpi pituḥ pādau kva sā gatā te gurubhaktiḥ kva te guṇāḥ kva sasnehaḥ kva sā dharmajñatā kva tatpitṛpakṣapātitvaṃ ka sā bandhuprītiḥ kvasā parijanavatsalatā kathamabhāgyairme sarvamekapada evotsṛjyaivamaudāsī-nyamavalambyāvasthitosyathavā yathā te sukhaṃ tathā tiṣṭha vayamudāsīna-hṛdayāstvayīti kṛtārtapralāpā samupasṛtya punaḥ punargāḍhamāliṅgyāṅgāniśiraḥ samāghrāya kapolau cumbitvā candrāpīḍasya caraṇāvuttamāṅgekṛtvonmuktakaṇṭhamarodīt | tathā rudantīṃ tu tāmantaritanijapīḍastā-rāpīḍaścandrāpīḍamapariṣvajyaiva sarvaprajāpīḍāpaharaṇakṣamābhyāṃ bhujābhyā-mavalambyābravīt | devi yadyapyāvayoḥ sukṛtairapatyatāmupagatastathāpidevatāmūrtirevāyamaśocanīyaḥ | tadunmucyatāmayamidānīṃ manuṣyaloko-citaḥ śocitavyavṛttāntaḥ | asmiñchoke kṛte na kiṃcidapi bhavati |kevalaṃ gala eva sphuṭati raṭato na hṛdayam | nirarthakaṃ pralapitamevaniryāti vadanānna jīvitam | nirāsaṅgaṃ nayanajalameva patati naśarīram | api ca vatsasyādarśanamātramevāvayoḥ pīḍākaram | taccai-vamālokyamāne mukhesya dūrāpetam | aparamasyāmavasthāyāmāvābhyā-mapi tāvatparamavaṣṭambhaṃ kṛtvā manoramā śukanāsaśca saṃdhāraṇīyau ya-yorlokāntarito vaiśampāyanaḥ | tiṣṭhatāṃ tāvadetāvapi | yasyāḥ pra-bhāvātpunaranubhavanīyo vatsasya jīvitapratilambhābhyudayamahotsavaḥ sai-veyaṃ gandharvarājatanayā vadhūstesmadāgamanaśokormisaṃkrāntimūḍhā sanāma-grahaṇamunmuktākrandābhiḥ priyasakhībhirgrāhyamāṇādyāpi saṃjñāṃ na pratila-bhate | tadenāṃ tāvadutthāpyāṅke kṛtvā cetanāṃ lambhaya | tato yathecchaṃrodiṣyasi |</p>
      <pb n="342"/>
      <pb n="343"/>
      <p xml:id="p343_l8" n="343,8">ityabhihitā rājñā vilāsavatī kva sā me vatsasya jīvitanibandhanava-dhūrityabhidadhatyeva sasaṃbhramamupasṛtyāpratipannasaṃjñāmevāṅkenādāya kādamba-rīṃ kareṇa mūrcchānimīlanāhitadviguṇataranayanaśobhaṃ vadanamālokyānavara-tanayanasalilasnānārdraminduśakalaśītalaṃ svakapolaṃ kapolayorlalāṭe la-lāṭaṃ locanayośca locane niveśayantī candrāpīḍasparśaśiśireṇa capāṇinā hṛdaye spṛśantī samāśvasihi mātastvayā vinādyaiva prabhṛtikena saṃdhāritaṃ vatsasya me candrāpīḍasya śarīraṃ mātastvamamṛtamayī-va jātāsi yena vatsasya punarvadanamālokitamityavādīt | kādambarītu tena candrāpīḍanāmagrahaṇena tena ca tannirviśeṣavṛttinā vilāsavatī-śarīrasparśena labdhasaṃjñāpi lajjāvanamramukhī pratipattimūḍhā madalekha-yāṅkādavatārya paravatyeva yathākramamakāryata vandanāṃ gurūṇām | āyu-ṣmati dīrghakālamavidhavā bhaveti kṛtāśīrvādā ca śanaiḥ śanaistairutthāpya-mānātinikaṭe vilāsavatyāḥ pṛṣṭhataḥ samupaveśyādhāryata | atha pratyā-pannacetanāyāṃ citrarathatanayāyāṃ candrāpīḍamevojjīvitaṃ manyamāno rājāciramivāsya gāḍhamaṅgamāliṅgya cumbaṃśca paśyaṃśca spṛśaṃśca sthitvā madale-khāmāhūyādideśa | darśanasukhamātrakamasmākaṃ vidhīyamānam | taccā-smābhirāsāditam | tadyādṛśenaivopacāreṇaitāvato divasānupacaritavatīvadhūrvatsasya śarīraṃ sa evopacāro nāsmadanurodhāllajjayā vā manā-gapi pariharaṇīyaḥ | vayaṃ niṣprayojanā draṣṭāra eva kevalam | kima-smābhiriha sthitairgatairvā | yasyāḥ karasparśenāpyāyitametadavināśisaiva vadhūḥ pārśvasya tiṣṭhatu | ityādiśya nirjagāma | nirgatya copa-kalpitaṃ nijāvāsamagatvaiva tapasvivāsocitenyatamasminnāsanna evā-śramasya śuciśilātalasanāthe tarulatāmaṇḍape samupaviśya nirviśe-ṣaduḥkhaṃ sakalameva rājacakramāhūya sabahumānamavādīt | na bhavadbhiravaga-ntavyaṃ yathādya śokāvegādevaitadahamaṅgīkaromīti | pūrvacintita evāyamarthoyathā vadhūsametasya candrāpīḍasya vadanamālokya saṃkrāmitanijabhareṇamayā kvacidāśramapade gatvā paścimaṃ vayaḥ kṣapitavyamiti | sa cāyaṃ mebhagavatā kṛtāntena purākṛtaiḥ karmabhirvā virūpairevaṃ samupanamitaḥ | ki-maparaṃ kriyate | anatikramaṇīyā niyatiḥ | aprāpaṇīyaṃ nānubhūtamātmaceṣṭā-kṛtaṃ vatsasya sukham | prajāparipālanaphalaṃ tu punarbhavadbhujeṣvevamakṣateṣvavi-rahitamastyeva | anyathāpi hi ceṣṭamāneṣvasmāsu sarvameva teṣvevāvasthi-tam | tadicchāmi cirakāṅkitaṃ manorathaṃ pūrayitum | dhanyāśca jarāpīta-sāratanavastanayeṣvātmabharamāsajya laghuśarīrāḥ paralokagamanaṃ sādhaya-nti | yac ca balādgale pādamādhāya yadā tadānicchatopyācchidyata eva kṛtā-ntena | tadyadi pātre kvacidapi sthāpayitvā nijapadaṃ jarāparibhuktāyuḥ-śeṣeṇa niṣprayojanasthitinā sarvasukhabāhyena māṃsapiṇḍena paraloka-sukhānyupārjyante lābha evāyam | tadasya vastunaḥ kṛte bhavanto mayāprārthanīyāḥ | ityuktvā saṃnihitānyapi parityajyocitāni sarvasu-khānyanucitānyaṅgīkṛtya vanyāni tathā hi harmyabuddhiṃ vṛkṣamūleṣva-ntaḥpurastrīprītiṃ latāsu saṃstutajanasnehaṃ hariṇeṣu nivasanaruciṃ cīra-valkaleṣu kuntalaracanābhiyogaṃ jaṭāsvāhārahārda kandamūlaphaleṣu śa-stradhāraṇavyasanamakṣasūtre prajāparipālanaśakti samitkuśakusumeṣu na-rmālāpaṃ dharmasaṃkathāsu samararasamupaśame jayecchāṃ paratra kośaspṛhāṃtapasyājñāṃ maune sarvopabhogarāgaṃ ca vairāgye tanayasnehaṃ taruṣu saṃkramayyatathā tapasvijanocitāḥ kriyāḥ kurvangandharvalokocitānaharaharupa-cārānkādambaryā kathamapi samutsṛṣṭalajjayā mahāśvetayā ca kri-yamāṇānanicchannavicchedātsāyaṃprātaścānubhūtacandrāpīḍadarśanasukho duḥ-khānyagaṇayannarapatiḥ saparivāraḥ samaṃ devyā śukanāsena ca tatrai-vātiṣṭhat |</p>
      <pb n="344"/>
      <pb n="345"/>
      <pb n="346"/>
      <p xml:id="p346_l1" n="346,1">ityeva ca kathayitvā bhagavāñjābālirjarābhibhavavicchāyaṃ smitaṃ kṛ-tvā hārītapramukhānsarvāneva tāñchrāvakānavādīt | dṛṣṭamāyuṣmadbhiridama-ntaḥkaraṇāpahāriṇaḥ kathārasasyākṣepasāmarthyam | yatkathayituṃ pravṛtto-smi tatparityajyaiva kathārasātkathayannatidūramatikrāntosmi | tadyaḥ sakāmopahatacetāḥ svayaṃkṛtādevāvinayāddivyalokataḥ paribhraśya martya-loke vaiśampāyananāmā śukanāsasūnurabhavatsa evaiṣa punaḥ svayaṃkṛte-nāvinayena kopitasya piturākrośānmahāśvetākṛtācca satyādhiṣṭhānā-dasyāṃ śukajātau patitaḥ |</p>
      <p xml:id="p346_l9" n="346,9">ityevaṃ vadatyeva bhagavati jābālau bālyepi me suptaprabuddhasyevapūrvajanmāntaropāttāḥ samastā eva vidyā jihvāgrebhavan | saka-lāsu ca kalāsu kauśalamupajātam | upadeśāya manujasyeva ceyaṃ vi-spaṣṭavarṇābhidhānā bhāratī ca saṃpannā | vijñānaṃ ca sarvavastuviṣayaṃsmaraṇaṃ ca saṃvṛttam | kiṃ bahunā | manuṣyaśarīrādṛte sarvamanyattatkṣaṇame-va me vaiśampāyanasya sa eva candrāpīḍasyopari snehaḥ saiva kāmaparava-śatā sa eva mahāśvetāyāmanurāgaḥ saiva tadavāptiṃ pratyutsukatetyupa-gataṃ sakalameva | kevalamasaṃjātapakṣatayā me tasminsamaye pūrvajanmo-pāttā śarīraceṣṭā nāsīt | tathā cāvirbhūtasakalānyajanmavṛttāntaḥsamutsukāntarātmā kiṃ mātāpitroḥ kiṃ tātasya tārāpīḍasya kima-mbāyā vilāsavatyāḥ kiṃ vayasyasya candrāpīḍasyota prathamasuhṛdaḥkapiñjalasyāhosvinmahāśvetāyā iti nājñāsiṣamevaṃ kasya kasya kathaṃvā smṛtavānasmīti | tathā cotsukāntarātmā mahītalaniveśitaśirā-ciramiva sthitvā bhagavantaṃ jābāliṃ nijāvinayaśravaṇalajjayā vi-līyamāna iva viśanniva pātālatalaṃ kathamapi śanaiḥ śanairvya-jñāpayam | bhagavaṃstvatprasādādāvirbhūtajñānosmi saṃvṛttaḥ | smṛtāḥ khalumayā sarva eva pūrvabāndhavāḥ | mūḍhatāyāṃ ca yathaiva me teṣāṃ smaraṇaṃ nā-sīttathaiva virahapīḍāpi | adhunā punastānsmṛtvā sphuṭatīva me hṛdayam |na ca tānsmṛtvāpi tathā yathā candrāpīḍaṃ yasya maduparatiśravaṇamā-trakātsphuṭitaṃ hṛdayam | tattasyāpi janmākhyānena prasādaṃ karotu bha-gavān | yenāyaṃ tiryagyonivāsopi me tena sahaikatra vasato napiḍākaraḥ saṃjāyate | ityevaṃ ca vijñāpito mayā sāsūyamivamāmavalokya bhagavāñjābāliḥ sasnehakopagarbha pratyavādīt | durā-tmanyayaitāvatīṃ daśāmupanītosi kathaṃ tāmeva taralahṛdayatāmanuba-dhnāsi | adyāpi pakṣāvapi nodbhidyete | tatsaṃcaraṇakṣamastu tāva-dbhava | tato māṃ prakṣyasi | ityevamukte bhagavatā samupajātaku-tūhalo hārītaḥ papraccha | tāta mahānayaṃ vismayo me | kathaya katha-masya munijātau vartamānasya tādṛśī kāmaparatā jātā | yayā jī-vitamapi na saṃdhārayituṃ pāritam | kathaṃ ca divyalokasaṃbhū-tasya tathā svalpamāyuḥ saṃvṛttam | evaṃ ca pṛṣṭaḥ sūnunā bhagavāñjā-bāliramalābhiḥ pāpamalamiva prakṣālayandaśanadīdhitisaliladhārābhiḥpratyavādīt | spaṣṭamevātra kāraṇaṃ vatsa | ayaṃ hi kāmarāgamohamayāda-lpasārātstrīvīryādeva kevalādutpannaḥ | śrutau ca padyata etadyādṛśādvaijāyate tādṛgeva bhavatīti | lokepi ca prāyaḥ kāraṇaguṇabhāñjyeva kā-ryāṇi dṛśyante | tathā caitadāyurvedepi śrūyate | yaḥ kilālpasārā-tstrīvīryādeva kevalājjanturbhavati sa khalvabhāvātsārabhūtasya sthairyahetoḥpuruṣavīryasya yathāsāraṃ garbhe vā vilayamāpadyate mṛto vā jāyate jātovā na dīrghakālaṃ jīvatīti | tadayamutpanna evedṛśo yenāsya tādṛśīkāmaparatā jātā | maraṇaṃ ca madanavegasaṃjvarāsahiṣṇostathopanatam |adhunāpi tādṛśa evālpāyurayaṃ śāpāvasānottarakālaṃ yadasyā-kṣayeṇāyuṣā yogo bhaviṣyati |</p>
      <pb n="347"/>
      <pb n="348"/>
      <p xml:id="p348_l4" n="348,4">ityetacchrutvā punaravanitalaniveśitaśirāḥ praṇamya bhagavantaṃ vyajñāpa-yam | bhagavannahamapuṇyavānasyāṃ tiryagyonau vartamānaḥ svayaṃ sarvasyaivā-kṣamaḥ | vāgapi me bhagavataḥ prasādātsaṃpratyevānane saṃbhūtā | bhūtapūrva cajñānamantarātmani | śarīraṃ punarāyuḥsaṃvardhakakarmayogyaṃ bhagavataḥ prasā-dādanyasmiñjanmani yadi bhavettatkena prakāreṇākṣayaṃ tanme mahā-karmasādhyamāyurbhaviṣyatītyetadājñāpayatu bhagavān | ityevaṃ vijñā-pitastu mayā dikṣu vikṣipya cakṣurbhagavānājñāpitavān | etadapi yathātathā jñāsyasyeva | tāvadiyaṃ kathāstām | rasākṣepādacetitaivāsmābhiḥprabhātaprāyā rajanī | prabhāvirahādanunmṛṣṭarajatadarpaṇābhamidamaparāntāva-lambi vartate rajanikarabimbam | yathāyathodgamavistāriṇī jarattāmara-sapattrāruṇā pāṇḍucchavirullasati sīmantayantī tamaḥkeśasaṃghātamivapūrvasyāḥ kakubhoruṇāgrakarālokatatiḥ | imāḥ saśeṣatimiratayāmba-raikāṇḍakaluṣaṃ bhāsvatprabhālokamārabdhāḥ krameṇa yathāsūkṣmaṃ tārakāḥpraveṣṭum | eṣa pampāsaraḥśāyināṃ prabodhāśaṃsī samuccarati kolāhalaḥśrotrahārī vihaṃgamānām | ete ca niśīthinīparimalanaśītalāścali-tavanakusumaparimalagrāhiṇo vātuṃ pravṛttāḥ prabhātapiśunā vāyavaḥ | pra-tyāsannāgnivihāravelā | ityabhidadhāna eva goṣṭhīṃ bhaṅktvodatiṣṭhat |</p>
      <p xml:id="p348_l21" n="348,21">athotthite bhagavati jābālau vītarāgāpi niṣkautukāpi mokṣamā-rgāvasthānāpi samastaiva sā tapasvipariṣatkathārasādvismṛtagurūcitaprati-pattiḥ śṛṇvatīvotkaṇṭakitakāyā vismayotphullamukhī yugapadāgalita-śokānandajanmanayanasalilā hākaṣṭaśabdānubandhinī stambhiteva cira-miva sthitvā yathāsthānaṃ jagāma | hārītastu māṃ saṃnihitepi muni-kumārakajane nijakareṇaivotkṣipyātmaparṇaśālāṃ nītvā śanaiḥ svaśaya-naikadeśe sthāpayitvā prābhātikakriyākaraṇāya niryayau | nirgate catasmistena sarvakāryākṣameṇa tiryagjātipatanena pīḍitāntarātmā cintāṃprāviśam | atra tāvadanekabhavasukṛtaśatasahasrādhigamyaṃ mānuṣyamevadurlabham | tatrāpyaparaṃ sakalajātiviśiṣṭaṃ brāhmaṇyam | tatopi viśi-ṣṭataramāsannāmṛtapadaṃ munitvam | tasyāpi viśeṣāntaraṃ kimapi divya-lokanivāsitvam | tadyenaitāvataḥ sthānātsvadoṣairātmā pātitastena katha-madhunā sarvakriyāvihīnenāsyāstiryagjāteḥ samuddhṛtaḥ syāt | kathaṃ vāpūrvajanmāhitasnehaiḥ saha samāgamasukhamanubhūtam | ananubhavataśca tanni-ṣprayojanenāmunā jīvitena kiṃ me parirakṣitena | patatu yatra tatra kvāpiyātanāśarīram | sukhaṃ tu nānubhavitavyamamunā duḥkhaikabhājanena |tatparityajāmyenam | pūryatāmasmadvyasanadānaikacintāduḥsthitasya vidhe-manoratha iti | evaṃ ca jīvitaparityāgacintānimīlitaṃ māṃ samucchvā-sayanniva vikāsahāsinā mukhena sahasā praviśya hārītobhyadhāt |bhrātarvaiśampāyana diṣṭyā vardhase | pituste bhagavataḥ śvetaketoḥ pādamū-lātkapiñjalastvāmevānviṣyannāyāta iti |</p>
      <pb n="349"/>
      <p xml:id="p349_l19" n="349,19">ahaṃ tu tacchrutvā tatkṣaṇenotpannapakṣa ivotpatya tatsamīpameva prāptu-mabhivāñchanudgrīvāvalokī kvāsāviti tamaprākṣam | sa tvakathayat |eṣa tātapādamūle vartata iti | evaṃ vādinaṃ tu tamahaṃ punaravadam | yadyevaṃtataḥ prāpayatu māṃ tatraiva bhagavān | uttāmyati me hṛdayaṃ taddarśanāyaiti | evaṃ vadannevāgrato gaganāgamanavegādayathāsthitajaṭākalāpamanila-pathasaṃcaraṇacalitaikāñcalottarīyaṃ tarutvacā dṛḍhābaddhaparikaramardhatruṭita-yajñopavītasanāthāsthiśeṣoraskaṃ niḥśeṣasurapathāvataraṇaśramocchvasitaśa-rīraṃ samīraṇāpahṛtamapi marutpathotpannakhedasaṃbhṛtamudakapraveśānnisya-ndamānasvedamānanena madavalokanaduḥkhodgataṃ ca bāṣpajalalavavisaramī-kṣaṇābhyāṃ yugapadutsṛjantaṃ mumukṣumapi matsnehenāmuktaṃ vītarāgamapimatpriyahitarataṃ niḥsaṅgamapi matsamāgamotsukaṃ niḥspṛhamapi madarthasaṃ-pādanaparyākulaṃ nirmamamapyupārūḍhasnehaṃ nirahaṃkāramapyahamevāyamiti māṃmanyamānaṃ samujjhitakleśamapi madarthe kliśyantaṃ samaloṣṭāśmakāñca-natāsukhitamapi madduḥkhaduḥkhitaṃ kṛtajñamakṛtajñaḥ snehalaprakṛtiṃ rūkṣa-cetāḥ sukṛtinamapuṇyavānanugataṃ vāmasvabhāvo bhāvārdrahṛdayamekāntani-ṣṭhuro mitraṃ vairī vacanakaramanāśravo mahātmānaṃ durātmā kapiñjala-mahamadrākṣam | dṛṣṭvā ca nirbharagalitanayanapayāstādṛśopi kṛtābhyudga-manaprayatnaḥ phūtkṛtya tamavadam | sakhe kapiñjalaivaṃ janmadvayānta-ritadarśanamapi tvāṃ dṛṣṭvā kiṃ sarabhasamutthāya dūrata eva prasārita-bhujadvayo gāḍhāliṅganena sukhamanubhaviṣyāmi | kiṃ kareṇāvalambyā-sanaparigrahaṃ kārayiṣyāmi | kiṃ sukhāsīnasya gātrasaṃvāhanaṃ kurvañchra-mamapaneṣyāmīti | evamātmānamanuśocantameva māṃ kapiñjalaḥ kara-dvayenotkṣipya madvirahaduḥkhadurbale vakṣasi niveśya ciramivāntaḥ prave-śayannivāliṅganasukhaṃ kila tathā menubhūya bhūyasā manyuvegenottamāṅgekṛtvā maccaraṇāvitaravadarodīt |</p>
      <pb n="350"/>
      <p xml:id="p350_l21" n="350,21">tathā rudantaṃ tu taṃ vāṅmātrapratīkāraḥ punaravadam | sakhe kapi-ñjala sakalakleśaparibhūtasya pāpātmano mamedaṃ yujyate yattvayā prā-rabdham | tvaṃ punarbālopi na spṛṣṭa evāmībhiḥ saṃsārabandhātmakai-nirvāṇamārgaparipanthibhirdeṣaiiḥ | tatkimadhunā mūḍhajanagatena vartmanā |samupaviśya tāvatkathaya yathāvṛttaṃ tasya vārttām | api kuśalaṃ tāta-sya | smarati vā mām | duḥkhito vā madīyena duḥkhena | madvṛttāntamākarṇyakimuktavān | kupito na veti | sa tvevamukto mayā hārītaśiṣyo-panīte pallavāsane samupaviśyāṅke māṃ kṛtvā hārītopanītenāmbhasā pra-kṣālya mukhamākhyātavān |</p>
      <pb n="351"/>
      <p xml:id="p351_l7" n="351,7">sakhe kuśalaṃ tātasya | ayaṃ cāsmadvṛttāntaḥ prathamatarameva tātenadivyena cakṣuṣā dṛṣṭaḥ | dṛṣṭvā ca pratikriyāyai karma prārabdham | samārabdhaeva karmaṇi turagabhāvādvimukto gatosmi tātasya pādamūlam | gataṃ camāṃ dūrata evodvāṣpadṛṣṭirviṣaṇṇadīnavadanaṃ bhayādanupasarpantamālokyāhūyā-jñāpitavān | vatsa kapiñjala parityajyatāṃ svadoṣaśaṅkā | mamaivāyaṃ kha-lu śaṭhamateḥ sarva eva doṣaḥ | yena jānatāpyutpattisamaya eva vatsasyakṛte nedamāyuṣkaraṃ karma nivartitam | adhunā siddhaprāyamevedam | na duḥkhā-sikā bhāvanīyā | matpādamūle tāvatsthīyatāmiti | evamājñāpitastu tā-tena vigatabhīrvyajñāpayam | tāta yadi prasādosti tato yatraivāsāvutpanna-statraiva gamanāyājñāpayatu māṃ tāta iti | evaṃ vijñāpitastu mayā puna-rājñāpitavān | vatsa śukajātāvasau patitaḥ | tadgatvāpi tamadya naivavetsi nāpyasau tvāṃ vettīti tattiṣṭha tāvaditi | adya ca prātarevā-hūya māmājñāpitavān | vatsa kapiñjala mahāmunerjābālerāśramapadaṃsuhṛtte prāptaḥ | janmāntarasmaraṇaṃ cāsyopajātam | tadgaccha saṃprati taṃdraṣṭum | madīyayā cāśiṣānugṛhya vaktavyosau | vatsa yāvadidaṃ karmaparisamāpyate tāvattvayāsminneva jābāleḥ pādamūle sthātavyamiti |api ca tvaduḥkhaduḥkhitāmbā te śrīrapi tasminneva karmaṇi paricārikāvartate | tayā tu śirasyupāghrāyaitadeva punaḥ punaḥ saṃdiṣṭam | evamuktvā-kaṭhoraśirīṣakusumaśikhāsūkṣmāgrodbhedapakṣmalāni gātrāṇi punaḥ punaḥpāṇinā parāmṛśyāntarhṛdayenādūyata | tathā dūyamānahṛdayaṃ ca tamavadam |sakhe kapiñjala kiṃ dūyase | tvayāpi mandapuṇyasya mama kṛte turaṃgama-tāmāpannena parādhīnavṛttinā bahutarāṇyeva duḥkhānyanubhūtāni | kathaṃsomapānocitenāmunāsyena samutpāditasaphenaraktaśravāḥ kharakhalīna-kṣatayo visoḍhāḥ | kathamayamakaṭhorakisalayaśayanaikasevāsukumāraḥ sadāparyāṇitasya na śīrṇaḥ pṛṣṭhavaṃśaḥ | kathameṣu kusumoccayapātitabālavana-latāsparśamātrākṣameṣu gātreṣu kaśābhighātā nipatitāḥ | kathaṃ ca brahmasū-trodvāhini dehesminvadhrotpīḍanakṛtāḥ pīḍāḥ samupajātā iti | ebhira-nyaiśca pūrvavṛttāntālāpaistatkālavismṛtatiryagjātiduḥkhaḥ sukhamatiṣṭham |</p>
      <pb n="352"/>
      <p xml:id="p352_l12" n="352,12">uparohati ca madhyāhna savitari hārītaḥ saha kapiñjalena māṃyathocitamāhāramakārayat | kṛtāhāraśca kapiñjalaḥ kṣaṇamiva sthitvāmāmabravīt | ahaṃ hi tātena tvāṃ samāśvāsayituṃ jābālipādamūlādākarmaparisamāpterna tvayā calitavyamityetaccādeṣṭuṃ visarjitaḥ | anyada-hamapi tatraiva karmaṇi vyagratara eva | tadvrajāmi saṃprati | ahaṃ tu tacchrutvāviṣaṇṇavadanastaṃ pratyavadam | sakhe kapiñjalaivaṃ gate kiṃ bravīmi |kiṃ ca tātasyāmbāyā vā saṃdiśāmi | sarva tvameva vetsīti | satvevamukto mayā punaḥ punastatrāvasthānāya māṃ saṃnidhāya hārītaṃ cā-nubhūtāsmadāliṅganasukho vismayonmukhena munikumārakajanenekṣyamāṇo-ntarikṣamatikramya kvāpyadarśanamagāt | gate ca tasminhārītaḥ sa-māśvāsya māṃ śarīrasthitikaraṇāyodatiṣṭhat | utthāya cānyaṃ muni-kumārakaṃ matpārśve sthāpayitvā niragāt | nirvartitasnānādikriyāka-lāpaścātmanaiva sahāparāhnasamaye punarmāmāhāramakārayat |</p>
      <pb n="353"/>
      <p xml:id="p353_l2" n="353,2">evaṃ cāvahitacetasā hārītena saṃvardhyamānaḥ katipayaireva divasaiḥsaṃjātapakṣobhavam | utpannotpatanasāmarthyaśca cetasyakaravam | gama-nakṣamastu saṃvṛttosmi | tanna nāma candrāpīḍotpattiparijñānam |mahāśvetā punaḥ saivāste | tatkimutpannajñānopi taddarśanena vinātmānaṃnimeṣamapi duḥkhaṃ sthāpayāmi | bhavatu tatraiva gatvā tiṣṭhāmi | itiniścityaikadā prātarvihāranirgata evottarāṃ kakubhaṃ gṛhītvāvaham |abahudivasābhyastagamanatayā stokameva gatvāvaśīryanta iva meṅgāniśrameṇa | aśuṣyaccañcupuṭaṃ pipāsayā | nāḍindhamenākampata kaṇṭhaḥśvāsena | tadavasthaśca śithilāyamānapakṣatiratra patāmyatra patāmītiparavānevānyatamasya tamasvinītimirasaṃghātasyevārkakaratiraskāriṇoghanaharitapallavabharāvanamrasyāsannatarasya sarastīratarunikuñjasyoparyā-tmānamamuñcam | cirādivonmuktādhvaśramaklamovatīrya śītalatarutala-cchāyāsthito dalagahanasaṃrodhaśiśiramaravindakiñjalkarajovāsasura-bhi bisarasakaśāyamāpīyamānamevotpāditapunarukta pānaspṛhamā tṛpteḥ payonipīya yathāprāptairakaṭhorakamalakarṇikābījairvīrataruparṇāṅkuraphalaiśca kṛ-tvā kṣudhaḥ pratīkāramaparāhnasamaye punaḥ kiyantamapyadhvānaṃ yāsyāmītimanasi kṛtvādhvaśramaniḥsahānyaṅgāni viśramayitumanyatamāmavicchinna-cchāyāṃ śākhāmāruhya tarormūlabhāga evāvatiṣṭham | tathā sthitaścādhvaśrama-sulabhāṃ nidrāmagaccham | cirādiva ca labdhaprabodho baddhamātmānamanunmoca-nīyaistantupāśairapaśyam | agrataśca pāśavirahitamiva kālapuruṣamatika-ṭhinatayā kālinā ca vapuṣaḥ kālāyasaparamāṇubhiriva kevalairnirmitaṃpretapatimivāparaṃ pratipakṣamiva puṇyarāśerāśayamiva pāpmano vināpikrodhakāraṇādābaddhabhīṣaṇabhṛkuṭiraudratareṇānanenāraktakekaratarakanīnike-na ca cakṣuṣā sakalajanabhayaṃkarasya bhagavataḥ kṛtāntasyāpi bhayamivopa-janayantamāśaye keśeṣu cāsnigdhamānane jñāne cāndhakāritaṃ varṇe cariteca kṛṣṇaṃ nivasane karmaṇi ca malinaṃ vapuṣi vacasi ca paruṣamadṛṣṭāśrutā-nurūpamapyākārapratyayādevānumīyamānakrauryadoṣaṃ puruṣamadrākṣam | ā-lokya ca taṃ tādṛśamātmana upari niṣpratyāśa evāpṛccham | bhadrakastvam | kimarthaṃ vā tvayā baddhosmi | yadyāmiṣatṛṣṇayā tatki-miti supta eva na vyāpāditosmi | kiṃ mayā nirāgasā bandhaduḥkha-manubhāvitena | atha kevalameva kautukāt | tataḥ kṛtaṃ kautukam |muñcatu māmidānīṃ bhadramukhaḥ | mayā khalu vallabhajanotkaṇṭhitena dūraṃgantavyam | akālakṣepakṣamaṃ vartate me hṛdayam | bhavānapi prāṇi-dharme vartate | evamuktaḥ sa māmuktavān | mahātmannahaṃ khalu krūra-karmā jātyā cāṇḍālaḥ | na ca mayā tvamāmiṣalubdhena kutūhalenavā baddhaḥ | mama khalu svāmī pakkaṇādhipatirito nātidūre mātaṅga-kapratibaddhāyāṃ bhūmau kṛtāvasthānaḥ | tasya duhitā kautukamaye prathamevayasi vartate | tasyāstvaṃ kenāpi durātmanā kathito yathā jābāle-rāśrama evaṃguṇaviśiṣṭo mahāścaryakārī śukastiṣṭhati | tayā ca śrutvo-tpannakautukāttvadgrahaṇāya bahava evāpare mādṛśāḥ samādiṣṭāḥ | tadadyapuṇyairmayāsāditosi | tadahaṃ tatpādamūlaṃ tvāṃ prāpayāmi | bandhe mokṣecādhunā sā te prabhavatīti |</p>
      <pb n="354"/>
      <p xml:id="p354_l21" n="354,21">ahaṃ tu tacchrutvā śuṣkāśanineva tāḍitaḥ śirasi saṃvignānta-rātmā cetasyakaravam | aho me mandapuṇyasya dāruṇataraḥ karmaṇāṃ vi-pākaḥ | yena mayā surāsuraśiraḥśekharābhyarcitacaraṇasarasijāyāḥ śriyojātena jagattrayanamasyasya mahāmuneḥ śvetaketoḥ svahastasaṃvardhitena di-vyalokāśramanivāsinā bhūtvā mlecchajātibhirapi dūrataḥ parihṛtapraveśa-madhunā pakvaṇaṃ praveṣṭavyam | caṇḍālaiḥ sahaikatra sthātavyam | jaranmātaṅgā-ṅganākaropanītaiḥ kavalairātmā poṣaṇīyaḥ | caṇḍālabālakajanasya krī-ḍanīyena bhavitavyam | durātmanpuṇḍarīkahataka dhigjanmalābhaṃ te |yasya karmaṇāmayamīdṛśaḥ pariṇāmaḥ | kimarthaṃ prathamagarbha eva na saha-sradhā śīrṇosi | mātaḥ śrīraśaraṇajanaśaraṇacaraṇapaṅkajetigahanabhīṣa-ṇādrakṣa māmasmānmahānarakapātāt | tāta bhuvanatrayatrāṇakṣama trāyasvakulatantumekam | tvayaiva saṃvardhitosmi | vayasya kapiñjala yadiparāpatya tvayāsmātpāpānna mocitosmi tadā janmāntarepi punarmākṛthā matsamāgamapratyāśām | ityetāni cānyāni ca cetasā vilapyapunastamabhyarthanādīnamavadam |</p>
      <pb n="355"/>
      <p xml:id="p355_l13" n="355,13">bhadramukha jātismaro munirasmi jātyā | tattavāpi māmasmānmahataḥpāpasaṃkaṭāduddhṛtya dharmo bhavatyevādṛṣṭasukhahetuḥ | dṛṣṭepi ca kenacidapare-ṇādṛṣṭasya manmuktikṛtaḥ pratyavāyo nāstyeva | tanmuñcatu māṃ bhadramukhaḥ |ityabhidadhānaśca pādayorapatam | sa tu vihasya māmabravīt | re mohāndha |yasya śubhāśubhakarmasākṣibhūtāḥ pañca lokapālāstavaivātmaśarīrasthitāna paśyanti sonyasya bhayādakārya nācarati | tannītosi mayā svā-myājñayeti | evamabhidadhāna eva māmādāya pakkaṇābhimukhamagacchat |</p>
      <p xml:id="p355_l20" n="355,20">ahaṃ tu tena tadvacasābhihata iva mūrdhni mūkatāmāpannaḥ keṣāṃ punaḥkarmaṇāmidaṃ me phalamityantarātmanābhidhyāyanprāṇaparityāgaṃ prati kṛ-taniścayobhavam | nīyamānaśca tathā tena tanmocanapratyāśayaivāgratodatta-dṛṣṭirāviṣṭairiva bībhatsavinyāsairvyāvṛttaiścāvartakānāyaparibhramaṇānibhṛ-taiśca mṛgāvapāṭitajīrṇavāgurāsaṃgranthanavyagraiścottruṭitakūṭapāśasaṃgranthanā-yastaiśca hastasthitasakāṇḍakodaṇḍaiśca prāsapracaṇḍapāṇibhiśca selagrāhi-bhiśca nānāvidhagrāhakavihaṃgavācālanakuśalaiḥ kauleyakamuktisaṃcāraṇaca-turaiścaṇḍālaśiśubhirvṛndaśo diśi diśi mṛgayāṃ krīḍadbhirdūrata evā-vedyamānamitastato visragandhidhūmodgamānumīyamānasāndravaṃśavanāntari-taveśmasaṃniveśaṃ sarvataḥ karaṅkaprāyavṛtivāṭamasthiprāyarathyāvakarakūṭa-mutkṛttamāṃsamedovasāsṛkkardamaprāyakuṭīrājiramākheṭakaprāyājīvaṃ piśi-taprāyāśanaṃ vasāprāyasnehaṃ kauśeyaprāyaparidhānaṃ carmaprāyāstaraṇaṃ sārame-yaprāyaparivāraṃ dhavalīprāyavāhanaṃ strīmadyaprāyapuruṣārthamasṛkprāyadeva-tābalipūjaṃ paśūpahāraprāyadharmakriyamākaramiva sarvanarakāṇāṃ kāraṇa-miva sarvākuśalānāṃ saṃniveśamiva sarvaśmaśānānāṃ pattanamiva sarva-pāpānāmāyatanamiva sarvayātanānāṃ smaryamāṇamapi bhayaṃkaraṃ śrūyamāṇa-mapyudvegakaraṃ dṛśyamānamapi pāpajananaṃ janmakarmato malinatarajanaṃjanato nistriṃśataralokahṛdayaṃ lokahṛdayebhyopi nirghṛṇatarasarvasaṃvyavahāra-samastapuruṣamaviśeṣācāravālayuvasthaviramavyavasthitagamyāgamyāṅgano-pabhogamapuṇyakarmaikāpaṇaṃ pakkaṇamapaśyam |</p>
      <pb n="356"/>
      <p xml:id="p356_l17" n="356,17">dṛṣṭvā ca taṃ tādṛśaṃ narakavāsinopyudvegakaraṃ samutpannaghṛṇonta-rātmanyakaravam | api nāma sā cāṇḍāladārikā dūrata eva māmā-lokyotpannakaruṇā mocayenna jātisadṛśamācariṣyati | bhaviṣyantye-vaṃvidhāni me puṇyāni | na nimeṣamapyatra padaṃ kuryām | ityevaṃkṛtā-śaṃsameva māṃ nītvā sa caṇḍālastadā durdarśanākāraveṣāyai dūrataḥsthitaḥ praṇamyaiṣa sa mayā prāpta iti tasyai caṇḍāladārikāyai darśi-tavān | sā tu prahṛṣṭataravadanā śobhanaṃ kṛtamiti tamabhidhāya tatka-rātsvakarayugenādāya māmāḥ putraka prāptosi sāṃprataṃ kvāparaṃ gamyatevyapanayāmi te sarvamidaṃ kāmacāritvamityabhidadhānaiva dhāvamānacaṇḍā-labālakopanīterdhāśyānalomaśadurgandhigocarmavadhikāvanaddhe dṛḍhabaddhadāru-mayapānabhojanapātre manāgudghāṭitadvāre dārupañjare samaṃ mahāśvetāvalo-kanamanorathairākṣipyārgalitadvārā sā māmavadat | yathātra nirvṛtaḥsaṃprati tiṣṭha | ityabhidhāya tūṣṇīmasthāt | ahaṃ tu tathā saṃruddhaśceta-syakaravam | mahāsaṃkaṭe patitosmi | yadi tāvadāveditātmāvasthaḥśirasā praṇipatya muktaye vijñāpayāmyenāṃ tadā ya eva me guṇo do-ṣatāmāpadyabandhāyopajātaḥ sa eva saṃvardhito bhavati | sādhu jalpatītye-vāhamanayā grāhitaḥ | kāsyā madīyayā bandhanapīḍayā pīḍā | nāha-masyāstanayo na bhrātā na bandhuḥ | atha maunamālambya tiṣṭhāmi |tatrāpi śāṭhyaprakupitā kadācidatopyadhikāmavasthāṃ prāpayati mām |nṛśaṃsatamā hi jātiriyam | athavā varamitopyadhikamupajātaṃ napunaścāṇḍālaiḥ saha vāgapi vimiśritā | api ca gṛhītamaunaṃ nirvedā-tkadācinmuñcatyeva | vadaṃstu punarna moktavya evāhamanayā | api cayaddivyalokabhraṃśo yanmartyaloke janma yattiryagjātau patanaṃ yaccāṇḍā-lahastāgamanaṃ yaccedamevaṃvidhaṃ pañjarabandhaduḥkhaṃ sarva evāyamaniyatendri-yatvasyaiva doṣaḥ | tatkimekayā vācā | sarvendriyāṇyeva niyamayāmi |iti niścitya maunagrahaṇamakaravam | ālapyamānopyātarjyamānopyāha-nyamānopi truṭyamānopi ca balānna kiṃcidapyavadam | kevalamuccaiścītkā-ramevāmuñcam | upanītepi ca pānāśane taṃ divasamanaśanenaivātyavāha-yam | anyedyuścātikrāmatyaśanakāle me dūyamāne hṛdaye ca sā svapā-ṇinopanīya nānāvidhāni pakkānyapakkāni ca phalāni surabhiśītalaṃ capānīyamapratipannatadupabhogaṃ māmāropitalocanā snihyantīvāvocat | kṣu-tpipāsārditānāṃ hi paśupakṣiṇāṃ nirvicāracittavṛttīnāmupanateṣvāhā-reṣvanupayogo na saṃbhavatyeva | tadyadyevaṃvidhastvaṃ kopi bhojyābho-jyavivekakārī pūrvajātismarosmadīyamāhāraṃ pariharasi | tathāpitāvadbhakṣyābhakṣyavivekarahitāyāṃ tiryagjātau vartamānasya te kiṃ vābha-kṣyam | yanna bhakṣayasi | yena cotkṛṣṭatamāṃ jātiṃ prāpyātmanaivedṛśaṃ karmakṛtaṃ yena tiryagyonau patitaḥ sa kimaparaṃ vicārayasi | prathamamevātmāna viveke sthāpitaḥ | adhunā svakarmopāttajātisadṛśamācaratastenāstyeva doṣaḥ | yeṣāṃ ca bhakṣyābhakṣyaniyamosti teṣāmapyāpa-tkāle prāṇānāṃ saṃdhāraṇamabhakṣyopayogenāpi tāvadvihitam | kiṃ puna-stvādṛśasya | na cedṛśaṃ kiṃcidapyāhārāya mayopanītaṃ yādṛśena cā-ṇḍālāśanaśaṅkā samutpadyate | phalāni tu tatopi pratigṛhyanta eva |pānīyamapi cāṇḍālabhāṇḍādapi bhuvi patitaṃ pavitramevetyevaṃ janaḥkathayati | tatkimarthamātmānaṃ kṣudhā pipāsayā vā pātayasi | yannabhakṣayasyamūni munijanocitāni vanaphalāni na pibasi vā pānīyamiti |ahaṃ tu tena tasyāścāṇḍālajātyanucitena vacasā vivekena ca vismi-tāntarātmā tatheti pratipadya śāpanighno ghṛṇāṃ parityajya jīvitatṛ-ṣṇayā kṣutpipāsopaśamāyāśanakriyāmaṅgīkṛtavānasmi | maunaṃ tu puna-rnātyākṣam |</p>
      <pb n="357"/>
      <pb n="358"/>
      <p xml:id="p358_l20" n="358,20">evamatikrāmati ca kāle krameṇa taruṇatāmāpanne mayyekadā prabhā-tāyāṃ yāminyāmunmīlitalocanodrākṣamasminkanakapañjare sthitamā-tmānam | sāpi cāṇḍāladārikā yādṛśī tādṛśī devenāpidṛṣṭaiva | sakalameva tatpakkaṇamamarapurasadṛśamālokya cāpagatacāṇḍāla-vasatisaṃvego vismitāntarātmā kimetaditi kutūhalātpraṣṭukāmo yāvannaparityajāmyeva maunaṃ tāvadeṣā māmādāya devapādamūlamāyātā | tatkeyaṃkimarthamanayā cāṇḍālatātmanaḥ khyāpitā kimarthaṃ vāhaṃ baddho baddho vākimarthamihānīta ityatra vastunyahamapi deva ivānapagatakutūhala eveti |</p>
      <pb n="359"/>
      <pb n="360"/>
      <p xml:id="p360_l1" n="360,1">rājā tu tacchrutvā samupajātābhyadhikakutūhalastadāhvānāya puraḥ-sthitāṃ pratīhārīmādideśa | nacirādeva tayopadiśyamānamārgā praviśyasā purastādūrdhvasthitaiva rājānamabhibhavantī dhāmnā prāgalbhyena babhāṣe |bhuvanabhūṣaṇa rohiṇīpate tārāramaṇa kādambarīlocanānandacandra sarva-stvayāsya durmaterātmanaśca pūrvajanmavṛttāntaḥ śruta eva | atrāpijanmani yathāyaṃ niṣiddhopi pitrā kāmarāgāndhaḥ piturājñāmullaṅghayavadhūsamīpaṃ prasthitaḥ tathāpyanena svayameva kathitam | tadahamasya durā-tmano jananī śrīḥ | tathā prasthitamenaṃ divyena cakṣuṣā dṛṣṭvāsya pitrāhaṃsāmādiṣṭāsmi | sarva eva hyavinayapravṛttonutāpādvinā na nivartate |tadayaṃ te tanayaḥ kadācidasyā api tiryagjāteradhastātpatati | tadyāva-didaṃ karma na parisamāpyate tāvadenaṃ martyaloka eva baddhvā dhāraya |yathā cānutāposya bhavati tathā pratividheyamasyeti | tadasya vinayā-yedaṃ vinirmitaṃ mayā | sarvamadhunā tatkarma parisamāptam | śāpā-vasānasamayo vartate | śāpāvasānena ca yuvayoḥ samameva sukhena bhavi-tavyamiti tvatsamīpamānīto mayāyam | atrāpi yaccāṇḍālajātiḥkhyāpitā tallokasaṃparkaparihārāya | tadanubhavatāṃ saṃprati dvāvapi sa-mameva janmajarāvyādhimaraṇādiduḥkhabahule tanū parityajya yatheṣṭajana-samāgamasukham | ityabhidadhānaiva sā jhaṭiti raṇadbhūṣaṇāravabadhiritā-ntarikṣamutphullalokalocanodvīkṣitā kṣitergaganamudapatat |</p>
      <p xml:id="p360_l20" n="360,20">atha rājñastadvacanamākarṇya saṃsmṛtajanmāntarasya sakhe vaiśampāya-nākhyapuṇḍarīka diṣṭyā tulyakālakṣayamevāvayoḥ śāpāvasānaṃ saṃjāta-mityabhidadhata evākarṇākṛṣṭakārmuko makaraketuragrataḥparamāstraṃ kādambarīṃkṛtvā jīvitāpaharaṇāya pratirodhaka iva niruddhasarvāśontarā padaṃ ca-kāra | tatpadākrāntinirvāsitamiva kādambarīśaraṇamupajagāmā-ntaḥkaraṇam | tanmārgaṇābhihatibhītā iva dehamutsṛjya nirjagmura-jaḍāḥ śvāsamarutaḥ | tadvāṇapakṣavātāhatamivākampata taralaṃ śarī-ram | taccharaśalyabharālasotkaṇṭakinī tanurajāyata | tadviśikha-rajorūṣitamiva nayanayugalamaśrujalamutsasarja | āpāṇḍutāṃ ca sadyovadanalāvaṇyamayāsīt | taddhanurguṇadhvānākarṇanodvejitamiva hṛdayavedanā-kūṇitatribhāgaṃ nayanayugalamabhavat | antarjvaliṣyato madanadahanasyadhūmopahatamiva vepamānamadharakisalayaṃ śoṣamagāt | tattāpavirasa-mānanāniṣpīḍitaṃ sarāgaṃ hṛdayamiva tāmbūlamapatat | ārdrasya dā-ruṇo drava iva dahyamānasyāṅgebhyo niragamatsvedaḥ | madanaśarakīlitā-nīva tāvataiva kṣaṇenāṅgāni paravaśānyajāyanta | tathā ca kādambarīṃpuraskṛtya kusumadhanvanāyāsyamānasya tadavayavarūpaśobhāvinirjitānitāpāpaharaṇakṣamāṇyapi tasyākiṃcitkarāṇyabhavan | tathā hi | kamala-kisalayāni pāṇipādena kuvalayadalasrajo dṛṣṭyā maṇidarpaṇāḥ kapo-lena mṛṇālāni bāhulatikayā śaśāṅkaraśmayo nakhamayūkhairghanasāra-dhūliḥ smitaprabhayā muktādāmāni daśanakiraṇairamṛtakarabimbaṃ mukhenajyotsnā lāvaṇyena maṇivedikākuṭṭimāni nitambena | evaṃ ca vihata-sarvabāhyaprakriyasya hṛdayepyasukhāyamānasakalānyavinodasya tāmevābhi-dhyāyatastāmevotprekṣamāṇasya tāmevābhilaṣatastāmeva paśyatastāmevāla-patastāmevāliṅgatastayā saha tiṣṭhatastāṃ prakopayatastāmanunayatastasyāḥpādayoḥ patatastayā saha keliṃ kurvatastāṃ ramamāṇasya muktasarvānya-kriyasya divāpyanunmīlitalocanasya rātrāvapyanupajātanidrasya suhṛ-jjanamapyasaṃbhāṣayataḥ kāryopagatānapyajānato gurujanamapyanamasyatodharmakriyāmapyakurvāṇasya sukhādapyarthino duḥkhādapyanudvijamānasyamaraṇādapyabibhyato gurubhyopyapetalajjasyātmanyapi vigalitasnehasyakiṃ bahunā kādambarīsamāgamepyanudyamasya kevalamasya muhurmuhurmūrcho-pagamacchalena jīvitotsargayogyāmiva kurvato vihastenāpi pratipanna-vividhopakaraṇena galitanayanapayasāpyucchuṣkānanena muṣitavacanāvakā-śenāpi vaiśampāyanākrośanapareṇānavaratamācaraṇādvikīrṇacandanacarceṇacaraṇatalaniveśitārdrāravindinīdalena karārpitakarpūrakṣodadanturatuṣāra-khaṇḍena hṛdayavinihitahimārdrahāradaṇḍena kapolatalasthāpitasphaṭika-maṇidarpaṇena lalāṭataṭaghaṭitacandramaṇināṃsadeśāvasthāpitamṛṇālanālenakadalīdalavyajanavāhinārtitatālavṛntena jalārdrānilasaṃcāriṇā kusu-matalpakalpanākulena dhārāgṛhajalayantrapravartanāhatārtinā maṇikuṭṭimakṣā-lanāgrahastena ca sajalakiñjalkajalajopacāraprakarasaṃbhrāntena ca śiśi-rabhūgṛhābhyantarapratyavekṣaṇadakṣeṇa codyānadīrghikātaṭalatāgahanamaṇḍapase-kasaṃtāpahāriṇā ca malayajarasacandrārdrajalacandrāśrayāvadhānadānodyatenacāptaparijanenopacaryamāṇasyāpi kāṣṭhībhūtadehasya dāhakṣamo jhaṭityevā-ruroha parāṃ koṭiṃ kāmānalo rājña eva tulyāvasthasya mahāśveto-tkaṇṭhayā puṇḍarīkātmano vaiśampāyanasya ca |</p>
      <pb n="361"/>
      <pb n="362"/>
      <p xml:id="p362_l18" n="362,18">tasminneva cāntare tatsaṃdhukṣaṇāyeva pravartayansarasakisalayala-tālāsyopadeśadakṣaṃ dakṣiṇānilamālolaraktapallavaprālambānkampayannaśo-kaśākhino vāñchitamukulamañjarībhareṇānamrayanbālasahakārānutkora-kayankurabakaiḥ saha bakulatilakacampakanīpānāpītayankiṃkirātaiḥ ka-kubhānvikirannatimuktakāmodamuddāmayankiṃśukavanāni niraṅkuśayankā-mijanamanāṃsi nirmūlayanmānamapamārjayal̐lajjāmapākurvankopamapanayanna-nunayavyavasthāmāsthāpayanhaṭhacumbanāliṅganaratasthitiṃ samullāsayanmaka-radhvajaraktadhvajāniva kiṃśukāni sakalameva mahārajatamayamiva rāga-mayamiva madanamayamivonmādamayamiva premamayamivotsavamayamivautsu-kyamayamiva janayañjīvalokaṃ kisalayitasarvakāntārakānanopavana-tarurutphullacūtadrumāmodavāsitadaśāśāntaro madhumadamadhurakokilālā-paduḥkhitādhvagajanaśrutiranavaratamakarandasīkarāsāradurdinonmāditasaka-lajīvalokahṛdayo madākulabhramadbhramarajhaṃkārakātaritavirahātura manovṛ-ttirātmasaṃbhavaikollāsakārī bharātparāvartata surabhimāsaḥ |</p>
      <pb n="363"/>
      <p xml:id="p363_l9" n="363,9">yena ca kusumadhanvanaḥ paramāstreṇa madhunā paryākulitahṛdayā kā-dambarī saṃprāpte bhagavataḥ kāmadevasya mahe mahatā prayatnena kathaṃ ka-thamapyativāhitadivasā śyāmāyamānadaśadiśi sāyāhne snātvā ni-rvartitakāmadevapūjā tasya puraścandrāpīḍamatisurabhiśītalaiḥ snāpayi-tvāmbhobhirā caraṇādvilipya mṛgamadāmodinā haricandanena surabhiku-sumasragbhirudgrathitaṃ kuntalakalāpaṃ kṛtvaikakarṇārpitasatkisalayāśo-kakusumastabakakarṇapūraṃ karpūrakusumaprāyaiḥ prasādhyābharaṇaviśeṣairvismṛta-nimeṣāpibantīva bhāvārdrayā dṛśā suciramālokyotkaṇṭhānirbharā punaḥpunarniśvasyotkampamānā sādhvasena svinnasarvāṅgī samutkaṇṭakitatanuru-cchuṣyadadharavadanā mahāśvetāvalokanabhayānmuhurmuhurdikṣu vikṣiptoccakita-dṛṣṭiraticiramivopasṛtya punaḥ punaḥ sthitvāviṣṭeva paravatī parityā-jitā balālajjayā sahābalājanasahajāṃ bhītiṃ bhagavatā bhuvanatrayonmāda-kāriṇā manmathenātmānamapārayantī saṃdhārayitumekānte niḥsahā sahasātamabhipatya mukulitanayanapaṅkajā jīvantamiva nirbharaṃ kaṇṭhe jagrāha |</p>
      <p xml:id="p363_l23" n="363,23">candrāpīḍasya tu tenāmṛtasekāhlādinā kādambarīkaṇṭhagraheṇa sadyaḥsudūragatamapi kaṇṭhasthānaṃ punarjīvitaṃ pratyapadyata | divasaklamā-mīlitaṃ kumudamiva śarajjyotsnābhipātāducchvasitamābandhanāddhṛda-yam | uṣaḥparāmṛṣṭendīvaramukulalīlayodamīlatkarṇāntāyataṃ cakṣuḥ |ambhoruhavibhrameṇa cājṛmbhata vadanam | evaṃ ca suptapratibuddha iva pra-tyāpannasarvāṅgaceṣṭaścandrāpīḍastathā kaṇṭhalagnāṃ kādambarīṃ ciraviraha-durbalābhyāṃ dorbhyāṃ gāḍhataraṃ kaṇṭhe gṛhītvā vātāhatāṃ bālakadalīmivabhayotkampamānāṅgayaṣṭimudgāḍhatarāmīlitākṣīṃ vakṣasyeva praveṣṭumīhamānāṃna moktuṃ na grahītumātmanā pārayantīṃ śrotrahṛdayagrāhiṇānubhūtapūrveṇasvareṇānandayannavādīt |</p>
      <pb n="364"/>
      <p xml:id="p364_l10" n="364,10">bhīru parityajyatāṃ bhayam | pratyujjīvitosmi tavaivāmunā kaṇṭha-graheṇa | tvaṃ khalvamṛtasaṃbhavādapsarasāṃ kulādutpannā | kiṃ na smarasitanme vacanamidam | tattejomayaṃ vapuḥ svata evāvināśi viśeṣatomunākādambarīkarasparśenāpyāyitamiti | tadetāvantyeva dināni pāṇināte spṛśyamānopi na yatpratyujjīvitosmi tacchāpadoṣāt | adya tusa me dvitīyavāraṃ tvadarthamevānubhūtadurviṣahamadanajvaradāhavedanāparamaduḥ-khasya vyapagataḥ śāpaḥ | parityaktā sā mayā tvadvirahaduḥkhadāyinīmānuṣī śūdrakākhyā tanuḥ | eṣāpi ca tavāsyāṃ rucirutpanneti tva-tprītyā pratipannā pālitā ca | tadayaṃ lokaścandralokaśca te dvāvapya-dhunā caraṇatalapratibaddhau | api ca priyasakhyā api te mahāśvetāyāḥpriyatamo mayaiva saha vigataśāpaḥ saṃjātaḥ | ityabhidadhatyeva candrā-pīḍaśarīrāntaritavapuṣi candramasi candralokāvasthānalagnamamṛtapari-malameva kevalamadhikamudvahannaṅgairanyatamastādṛśenaiva veṣeṇa yādṛśenamahāśvetautkaṇṭhyoparatastathaiva kaṇṭhenaikāvalīṃ dhārayaṃstathaivākalpani-sahairaṅgaistathaivāpāṇḍukṣāmakapolavāhinā mukhenāmbaratalādavatarannadṛśyatakapiñjalakarāvalambī puṇḍarīkaḥ |</p>
      <pb n="365"/>
      <p xml:id="p365_l3" n="365,3">dṛṣṭvā ca taṃ dūrata evonmuktacandrāpīḍavakṣaḥsthalā kādambarī sva-yameva dhāvitvā dattakaṇṭhagrahāṃ mahāśvetā puṇḍarīkāgamanamahotsa-vena yāvanna vardhayatyeva tāvadavatīrya puṇḍarīkaḥ paramopakāriṇe candrā-pīḍavapuṣe śaśāṅkāyāḍhaukata | candrāpīḍastu taṃ kaṇṭhe gṛhītvābravīt |sakhe puṇḍarīka yadyapi prāgjanmasaṃbandhājjāmātāsi tathāpyanantaraja-nmāhitasuhṛtsnehasadbhāvenaiva mayā saha vartitavyaṃ bhavatā | ityevaṃ cavadatyeva candrāpīḍe citrarathahaṃsau diṣṭayā vardhayituṃ keyūrako hemakūṭa-magamat | madalekhāpi dhāvamānā nirgatya mṛtyuṃjayajapavyagrasya tārāpī-ḍasya vilāsavatyāśca pādayoḥ patitvā deva devyā saha diṣṭyā vardhasepratyujjīvito yuvarājaḥ samaṃ vaiśampāyanenetyānandanirbharamuccairjagāda |rājā tu tacchrutvā śarīrasaṃskāravirahodgatāviraladīrghaparuṣapalitaloma-śaprakoṣṭhābhyāṃ dorbhyāṃ pariṣvajya tāṃ tadanu harṣaparavaśo vilāsavatīṃkaṇṭhevalambya jarābhaṅgavalipariśithilitamūlena bāhunotkṣiptottarīyāṃ-śukāñcalaḥ svayamevāśikṣitalayavisaṃṣṭulaiḥ padairnṛtyannivotphullavadana-narapatisahasraparivṛtombhojākara iva malayamārutapreṅkholanāvivartitomadalekhāṃ kvāsau kvāsāviti punaḥpunaḥ pṛcchanpunaḥpunarnirviśeṣaharṣavṛttiṃśukanāsaṃ kaṇṭhe saṃbhāvayaṃstatraivāgacchat | dṛṣṭvā ca tathā puṇḍarīka-kaṇṭhe lagnaṃ candrāpīḍamānandanirbharaḥ śukanāsamavādīt | diṣṭayāmayā naikākinā tanayapratyujjīvanotsavasukhamanubhūtamiti | candrāpī-ḍastu tathā harṣaparavaśaṃ pitaramālokya sasaṃbhramonmuktapuṇḍarīkaḥ pure-va pṛthvītalaniveśitaśirāścaraṇayorapatat | atha satvaropasṛtastaṃtathā praṇatamunnamayya tārāpīḍobhyadhāt | putra yadyapi pitāhaṃ tava śā-padoṣātsvapuṇyairvā saṃjātastathāpi jagadvandanīyo lokapālastvam |api ca mayyapi namasyo yoṃśaḥ sopi mayā tvayyeva saṃkrāmitaḥ |tadubhayathāpi tvameva namaskāryaḥ | ityabhidadhadeva samaṃ rājaputraloka-sahasraiḥ pratīpamasya pādayorapatat | vilāsavatī tu tathā pitrā praṇatetasminparitoṣeṇa svāṅgeṣvivāsaṃmāntī taṃ punaḥ śirasi punarlalāṭe punaścakapolayoścumbitvā gāḍhataraṃ suciramāliliṅga | unmuktaśca mātropasṛtyapunaḥ punaḥ kṛtanamaskāraḥ śukanāsaṃ praṇanāma | āśīḥsahasrābhivardhitaścatenātmanopasṛtya yathānukramaṃ pitroḥ śukanāsasya manoramāyāścaiṣa vovaiśampāyana iti puṇḍarīkaṃ vinayavilakṣāvanamravadanamadarśayat |</p>
      <pb n="366"/>
      <p xml:id="p366_l11" n="366,11">tasminneva ca prastāve samupasṛtya kapiñjalaḥ śukanāsamavādīt |evaṃ saṃdiṣṭamāryasya bhagavatā śvetaketunā | ayaṃ khalu puṇḍarīkaḥ saṃ-vardhita eva kevalaṃ mayā | ātmajaḥ punastava | asyāpi bhavatsvevalagnaḥ snehaḥ | tadvaiśampāyana evāyamityevamavagatyāvinayebhyo nivā-raṇīyaḥ | paroyamiti kṛtvā nopekṣaṇīyaḥ | yaccāpagataśāpopyātmasamīpaṃnānītaḥ tattavaivāyamiti | anyaccātmānamasminnācandrakālīnāyuṣisthāpayitvā kṛtārthaḥ saṃpratyasmāddivyalokādapyupariṣṭādgantumudyataṃ mesatvākhyaṃ jyotiriti | śukanāsastu vinayāvanataṃ puṇḍarīkaṃ pāṇi-nāṃsevalambya kapiñjalaṃ pratyavādīt | kapiñjala sakalajagadāśayajñenasatā bhagavatā kimityādiṣṭam | sarvathā snehasyāyamasaṃtoṣaḥ | itye-vaṃvidhaiśca pūrvajanmavṛttāntānusmaraṇasmaraṇālāpaiḥ parasparālokanasukho-tphullalocanānāṃ sarveṣāmeva teṣāmacetitaiva sā kṣaṇadā prabhātā | prāta-reva ca sakalagandharvalokānugatau samaṃ madirāgaurībhyāṃ citrarathahaṃsaugandharvarājāvapi tatraivājagmatuḥ | āgatayośca tayorlajjitātmajopaga-mamuditahṛdayayorjāmātṛdarśanasamutphullavadanayostārāpīḍaśukanāsābhyāṃsahānubhūtasambandhakocitasaṃvādakathayoḥ sahasraguṇa iva mahotsavaḥ prā-vartata |</p>
      <pb n="367"/>
      <p xml:id="p367_l5" n="367,5">atha pravartamāna eva tasmiṃścitrarathastārāpīḍamavādīt | vidyamānesvabhavane kimarthamayamaraṇye mahotsavaḥ kriyate | api ca yadyapyasmā-kamayameva parasparābhiruciniṣpanno dharmyo vivāhastathāpi lokasaṃvyava-hāronuvartanīya eva | tadgamyatāṃ tāvadasmadīyamavasthānam | tataḥ sva-bhūmiṃ candralokaṃ vā gamiṣyatha | tārāpīḍastu taṃ pratyavādīt | gandha-rvarāja yatraiva niratiśayaṃ saṃpatsukhaṃ tadeva vanamapi bhavanam | tadī-dṛśaṃ kāparatra mayā saṃpatsukhaṃ prāptam | anyacca saṃprati sarvagṛhāṇyevamayā jāmātari te saṃkrāmitāni | tadvayasya vadhūsametaṃ tamevādāyagamyatāṃ gṛhasukhānubhavanāyeti | citrarathastu tathābhihito rājarṣe yathāte rocata ityuktvā candrāpīḍamādāya hemakūṭamagāt | gatvā ca citra-rathaḥ kādambaryā saha samagrameva svaṃ rājyaṃ candrāpīḍāya nyavedayat |puṇḍarīkāyāpi samaṃ mahāśvetayā nijapadaṃ haṃsaḥ | tau tu hṛdayaruci-tavadhūlambhamātrakeṇaiva kṛtārthau na kiṃcidapyaparaṃ pratyapadyetām |</p>
      <p xml:id="p367_l18" n="367,18">anyadā janmābhivāñchitahṛdayavallabhalābhamuditā sarvasvajanamadhyo-pagamananirvṛtāpi kādambarī bāṣpottaralalocanā viṣaṇṇamukhī vāsabhava-nagataṃ candrāpīḍamūrtiṃ candramasamaprākṣīt | āryaputra sarve khalu vayaṃ mṛtāḥsantaḥ pratyujjīvitāḥ parasparaṃ saṃghaṭitāśca | sā punarvarākī pattralekhā-smākaṃ madhye na dṛśyate | na vidmaḥ kiṃ tasyāḥ kevalāyā vṛttamiti |candrāpīḍamūrtiścandramāḥ tacchrutvā prītāntarātmā tāṃ pratyavādīt | priyekutotra | sā hi khalu madduḥkhaduḥkhinī rohiṇī śaptaṃ māmupaśrutya kathaṃtvamekākī martyalokanivāsaduḥkhamanubhavasītyabhidhāya nivāryamāṇāpimayā prathamatarameva maccaraṇaparicaryāyai martyaloke janmāgrahīt | itaścajanmāntaraṃ gacchatā mayā maduparamasamunmuktaśarīrā punarapi martya-lokamavatarantī balādāvarjyātmalokaṃ visarjitā | tatra punastāṃ drakṣya-sīti | kādambarī tu tacchrutvā rohiṇyāstayodāratayā snehalatayāmahānubhāvatayā pativratatayā peśalatayā ca vismitahṛdayā paraṃlajjitā na kiṃcidapi vaktuṃ śaśāka |</p>
      <pb n="368"/>
      <p xml:id="p368_l9" n="368,9">atrāntare janmadvayākāṅkṣitaṃ kālaprabhoścandramasaḥ kādambarīsaṃbho-gasukhamivopapādayitumapasasāra vāsaraḥ | anurāgapatākevollasadapa-rasaṃdhyāvadhūtrapāvaraṇāyeva vitastāra vāsateyī | candrodayābhirāmaṃ casamagrameva jagadabhavat | evaṃ ca bhareṇāvatīrṇāyāṃ rajanyāṃ candrāpīḍa-ścirābhilaṣitamunmīlitanayanakuvalayamutnastanīvīprasṛtakaranivāraṇā-nubandhamanubhūtapratyāliṅganasukhamabhiprārthitasurataparisamāptitrapāsubhagaṃkādambarīprathamasuratasukhamanubhūyaikadivasamiva daśarātraṃ sthitvā paritu-ṣṭahṛdayābhyāṃ śvaśurābhyāṃ visarjitaḥ pituḥ pādamūlamājagāma |</p>
      <p xml:id="p368_l17" n="368,17">āgatya ca samakālamevānubhūtakleśaṃ rājalokamātmasamaṃ kṛtvāsamāropitarājyabhāraḥ puṇḍarīke parityaktasarvasvakāryayoḥ pitroḥpādāvanucarankadācidatyadbhutotphullanayananaigamajanāvalokito janmabhū-misnehādujjayinyāṃ kadācidgandharvarājagauraveṇānupamaramaṇīyatamamahimnihemakūṭe kadācidamṛtaparimalādhivāsasurabhiśiśirasarvapradeśahāriṇirohiṇībahumānena candraloke kadācidaharniśotphullasahasrapattranivahodaka-vāhini puṇḍarīkaprītyā lakṣmīnivāsasarasi kādambarīrucyā ca sarvatraivāpareṣvapi ramyatareṣu teṣu teṣu sthāneṣu tayā saha janmadvayākāṅkṣayaivāpa-risamāptānyapunaruktāni ca tāni tāni na kevalaṃ candramāḥ kādambaryāsaha kādambarī mahāśvetayā saha mahāśvetā tu puṇḍarīkeṇa saha puṇḍarī-kopi candramasā saha parasparāviyogena sarva eva sarvakālaṃ sukhānya-nubhavantaḥ parāṃ koṭimānandasyādhyagacchan |</p>
      <pb n="369"/>
    </div>
  </body>
</TEI>
