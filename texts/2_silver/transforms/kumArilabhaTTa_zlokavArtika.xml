<TEI>
  <body>
    <p xml:id="v1.1ab" n="1.1ab">viśuddhajñānadehāya trivedīdivyacakṣuṣe |</p>
    <p xml:id="v1.1cd" n="1.1cd">śreyaḥprāptinimittāya namaḥ somārdhadhāriṇe ||</p>
    <p xml:id="v1.2ab" n="1.2ab">abhivandya gurūnādau śiṣyadhīpadminīravīn |</p>
    <p xml:id="v1.2cd" n="1.2cd">tatprasādāt kariṣye 'haṃ mīmāṃsāślokavārttikaṃ ||</p>
    <p xml:id="v1.3ab" n="1.3ab">tadvidvāṃso 'nugṛhṇantu cittaśrotraiḥ prasādibhiḥ |</p>
    <p xml:id="v1.3cd" n="1.3cd">santaḥ praṇayivākyāni gṛhṇanti hy anasūyavaḥ ||</p>
    <p xml:id="v1.4ab" n="1.4ab">na cātrātiva kartavyaṃ doṣadṛṣṭiparaṃ manaḥ |</p>
    <p xml:id="v1.4cd" n="1.4cd">doṣo hy avidyamāno 'pi taccittānāṃ prakāśate ||</p>
    <p xml:id="v1.5ab" n="1.5ab">kuto vā gṛhṇate doṣaṃ sūrayo madvidhoktiṣu |</p>
    <p xml:id="v1.5cd" n="1.5cd">neṣyate yaḥ parastho 'pi sa svayaṃ gṛhyate katham ||</p>
    <p xml:id="v1.6ab" n="1.6ab">nirdoṣatvaikavākyatvaṃ kva vā lokasya dṛśyate |</p>
    <p xml:id="v1.6cd" n="1.6cd">sāpavādā yataḥ ke cin mokṣasvargāv api prati ||</p>
    <p xml:id="v1.7ab" n="1.7ab">āgamapravaṇaś cāhaṃ nāpavādyaḥ skhaliteṣv apy apodyate |</p>
    <p xml:id="v1.7cd" n="1.7cd">na hi sadvartmanā gacchan skhaliteṣv apy apodyate ||</p>
    <p xml:id="v1.8ab" n="1.8ab">yathā kathañ cid ārabdhā trayīmārgānusāriṇī |</p>
    <p xml:id="v1.8cd" n="1.8cd">vāgvṛttir alpasārāpi śraddadhānasya śobhate ||</p>
    <p xml:id="v1.9ab" n="1.9ab">mīmāṃsāśāstratejobhir viśeṣeṇoj jvalīkṛte |</p>
    <p xml:id="v1.9cd" n="1.9cd">vedārthajñānaratne me tṛṣṇātīva vijṛmbhate ||</p>
    <p xml:id="v1.10ab" n="1.10ab">prāyenaiva hi mīmāṃsā loke lokāyatīkṛtā |</p>
    <p xml:id="v1.10cd" n="1.10cd">tāmāstikapathe kartum ayaṃ yatnaḥ kṛto mayā ||</p>
    <p xml:id="v1.11ab" n="1.11ab">athāto dharmajijñāsā sūtram ādyam idaṃ kṛtam |</p>
    <p xml:id="v1.11cd" n="1.11cd">dharmākhyaṃ viṣayaṃ vaktuṃ mīmāṃsāyāḥ prayojanam ||</p>
    <p xml:id="v1.12ab" n="1.12ab">sarvasyaiva hi śāstrasya karmaṇo vāpi kasya cit |</p>
    <p xml:id="v1.12cd" n="1.12cd">yāvat prayojanaṃ noktaṃ tāvat tat kena gṛhyate ||</p>
    <p xml:id="v1.13ab" n="1.13ab">mīmāṃsākhyā tu vidyeyaṃ bahuvidyāntarāśritā |</p>
    <p xml:id="v1.13cd" n="1.13cd">na śuśrūṣayituṃ śakyā prāganuktvā prayojanam ||</p>
    <p xml:id="v1.14ab" n="1.14ab">vidyāntareṣu nāpy etad yady abhīṣṭaṃ prayojanam |</p>
    <p xml:id="v1.14cd" n="1.14cd">anarthaprāpaṇaṃ tāvat tebhyo nāśaṅkyate kva cit ||</p>
    <p xml:id="v1.15ab" n="1.15ab">mīmāṃsāyāṃ tv ihājñāte durjñāte vāvivekataḥ |</p>
    <p xml:id="v1.15cd" n="1.15cd">nyāyamārge mahān doṣa iti yatnopacaryatā ||</p>
    <p xml:id="v1.16ab" n="1.16ab">tasmāt prayojanaṃ pūrvam uktaṃ sūtrakṛtā svayam |</p>
    <p xml:id="v1.16cd" n="1.16cd">yat svenoktaṃ vadeyus tad bhāṣyakārādayaḥ katham ||</p>
    <p xml:id="v1.17ab" n="1.17ab">siddhārthaṃ jñātasambandhaṃ śrotuṃ śrotā pravartate |</p>
    <p xml:id="v1.17cd" n="1.17cd">śāstrādau tena vaktavyaḥ sambandhaḥ saprayojanaḥ ||</p>
    <p xml:id="v1.18ab" n="1.18ab">śāstraṃ prayojanaṃ caiva sambandhasyāśrayāv ubhau |</p>
    <p xml:id="v1.18cd" n="1.18cd">taduktyantargatas tasmād bhinno noktaḥ prayojanāt ||</p>
    <p xml:id="v1.19ab" n="1.19ab">siddhiḥ śrotṛpravṛttīnāṃ sambandhakathanād yataḥ |</p>
    <p xml:id="v1.19cd" n="1.19cd">tasmāt sarveṣu śāstreṣu sambandhaḥ pūrvam ucyate ||</p>
    <p xml:id="v1.20ab" n="1.20ab">yāvat prayojanenāsya sambandho nābhidhīyate |</p>
    <p xml:id="v1.20cd" n="1.20cd">asambaddhapralāpitvād bhavet tāvad asaṃgatiḥ ||</p>
    <p xml:id="v1.21ab" n="1.21ab">iha tv ākṣipya sambandhaṃ bhāṣya evābhidhāsyate |</p>
    <p xml:id="v1.21cd" n="1.21cd">dharmaprasiddhyasiddhibhyāṃ, tasmān nānyo 'bhidhīyate ||</p>
    <p xml:id="v1.22ab" n="1.22ab">na cāpy atrāthaśabdena śāstrasambandha ucyate |</p>
    <p xml:id="v1.22cd" n="1.22cd">sambandhaṃ kriyayor hy eṣa brūte śāstrāc ca te pṛthak ||</p>
    <p xml:id="v1.23ab" n="1.23ab">yo 'py ayaṃ śāstrasambandho varṇyate kaiś cid āditaḥ |</p>
    <p xml:id="v1.23cd" n="1.23cd">kriyānantaryarūpo vā guruparvakramo 'pi vā ||</p>
    <p xml:id="v1.24ab" n="1.24ab">sadasadbhāvayos tasya viśeṣo nopalabhyate |</p>
    <p xml:id="v1.24cd" n="1.24cd">śrotuvidhau niṣedhe vā jñāne vā śāstragocare ||</p>
    <p xml:id="v1.25ab" n="1.25ab">tasmād vyākhyāṅgam icchadbhiḥ sahetuḥ saprayojanaḥ |</p>
    <p xml:id="v1.25cd" n="1.25cd">śāstrāvatārasambandho vācyo nānyas tu niṣphalaḥ ||</p>
    <p xml:id="v1.26ab" n="1.26ab">loke ityādibhāṣyasya ṣaḍarthān sampracakṣate |</p>
    <p xml:id="v1.26cd" n="1.26cd">bhāṣyakārānusāreṇa, prayuktasyāditaḥ pṛthak ||</p>
    <p xml:id="v1.27ab" n="1.27ab">sarvavyākhyām upālambhaṃ pratyākhyānaṃ tathā pare |</p>
    <p xml:id="v1.27cd" n="1.27cd">parisaṃkhyās tutī kecithaśabdasya dūṣaṇam ||</p>
    <p xml:id="v1.28ab" n="1.28ab">sādhāraṇī viśiṣṭā ca sūtravyākhyā dvidhā matā |</p>
    <p xml:id="v1.28cd" n="1.28cd">viśiṣṭā pratisūtraṃ yā sarvārthā tv iyam ucyate ||</p>
    <p xml:id="v1.29ab" n="1.29ab">pravṛttis tu padeṣv eva nivṛttiḥ sūtrasaṃśrayā |</p>
    <p xml:id="v1.29cd" n="1.29cd">vedavākyāviruddheṣu na tu sarveṣu keṣu cit ||</p>
    <p xml:id="v1.30ab" n="1.30ab">adhyāhārasya vākyeṣu vyatyāsasya ca sambhavāt |</p>
    <p xml:id="v1.30cd" n="1.30cd">tenaiṣām iti sūtrāṇāṃ pārārthye saty api grahaḥ ||</p>
    <p xml:id="v1.31ab" n="1.31ab">evaśabdo 'lpavācyatvād, asyāvṛttau tu gauravam |</p>
    <p xml:id="v1.31cd" n="1.31cd">prasiddhatvād avācyaṃ cet, na doṣaḥ puṅgirām ayam ||</p>
    <p xml:id="v1.32ab" n="1.32ab">vyākhyāṅgatvābhimānena yo 'dhyāhārādyapekṣate |</p>
    <p xml:id="v1.32cd" n="1.32cd">svasaṃjñāṃ vāpi tasyedaṃ śāstrarūpaṃ nirūpyate ||</p>
    <p xml:id="v1.33ab" n="1.33ab">vṛtyantareṣu keṣāñ cil laukikārthavyatikramaḥ |</p>
    <p xml:id="v1.33cd" n="1.33cd">śabdānāṃ dṛśyate teṣam upālambho 'yam ucyate ||</p>
    <p xml:id="v1.34ab" n="1.34ab">athāta ity ayaṃ loke nānantarye prayujyate |</p>
    <p xml:id="v1.34cd" n="1.34cd">tasmāt tādarthyam etasya paribhāṣādibhir bhavet ||</p>
    <p xml:id="v1.35ab" n="1.35ab">prasiddhahāniḥ śabdānām aprasiddhe ca kalpanā |</p>
    <p xml:id="v1.35cd" n="1.35cd">na kāryā vṛttikāreṇa sati siddhārthasambhave ||</p>
    <p xml:id="v1.36ab" n="1.36ab">sūtrārthe kliśyataś caivaṃ dūre vedārthanirṇayaḥ |</p>
    <p xml:id="v1.36cd" n="1.36cd">tatra yatnasya bhāratvaṃ vaktṛśrotroḥ prasajyate ||</p>
    <p xml:id="v1.37ab" n="1.37ab">na vyākhyāsyati sūtrāṇi codanārthaparatvataḥ |</p>
    <p xml:id="v1.37cd" n="1.37cd">yat tasya parihāro 'yaṃ pratyākhyānena cocyate ||</p>
    <p xml:id="v1.38ab" n="1.38ab">prayāso vedavākyeṣu kāryaḥ sūtreṣv anena kim |</p>
    <p xml:id="v1.38cd" n="1.38cd">phalavattvāphalatvābhyām, ebhiḥ karaṇasammataiḥ ||</p>
    <p xml:id="v1.39ab" n="1.39ab">codanārtha upetavyaḥ, nobhayaṃ yatnagauravāt |</p>
    <p xml:id="v1.39cd" n="1.39cd">padārthānāṃ prasiddhatvāt vyākhyeyaṃ nāvaśiṣyate ||</p>
    <p xml:id="v1.40ab" n="1.40ab">evaṃśabdādiko granthaḥ pakṣe cāsmin samarthyate |</p>
    <p xml:id="v1.40cd" n="1.40cd">padacchedadādyabhāvena pratyākhyānamatis tv iyam ||</p>
    <p xml:id="v1.41ab" n="1.41ab">brabīty eva hi sūtrārtham, atiriktādi ceṣyate |</p>
    <p xml:id="v1.41cd" n="1.41cd">nanv aśaktam idaṃ sūtraṃ samyak sūtritam ity api ||</p>
    <p xml:id="v1.42ab" n="1.42ab">sūtre cāgamakatvādi pratyākhyāne virudhyate |</p>
    <p xml:id="v1.42cd" n="1.42cd">na copāyānabhijñena śakyopeyāvadhāraṇā ||</p>
    <p xml:id="v1.43ab" n="1.43ab">nānyato vedavidbhyaś ca sūtravṛttikriyeṣyate |</p>
    <p xml:id="v1.43cd" n="1.43cd">pratyākhyānasya hetuś ca padārthānāṃ prasiddhatā ||</p>
    <p xml:id="v1.44ab" n="1.44ab">yoktā sā vedavākyānaṃ tulyārthatvān nivārayet |</p>
    <p xml:id="v1.44cd" n="1.44cd">vākyārthe tatra sandehād vyākhyānaṃ cet pravartate ||</p>
    <p xml:id="v1.45ab" n="1.45ab">sūtreṣv api samānatvāt pratyākhyānaṃ na yujyate |</p>
    <p xml:id="v1.45cd" n="1.45cd">na vyākhyātavyam ityevaṃ pratyākhyāne ca sidhyati ||</p>
    <p xml:id="v1.46ab" n="1.46ab">duṣṭavyākhyā niṣedhena tadapetā na vāryate |</p>
    <p xml:id="v1.46cd" n="1.46cd">asya dṛṣṭaviruddhatvāt phalgutvāc cāpi parvayoḥ ||</p>
    <p xml:id="v1.47ab" n="1.47ab">madhyame cātidaurjanyāt parisaṃkhyaiva yujyate |</p>
    <p xml:id="v1.47cd" n="1.47cd">vaidikaṃ jaiminīyaṃ ca yatra vākyaṃ virudhyate ||</p>
    <p xml:id="v1.48ab" n="1.48ab">yathāśrutagṛhīte 'rthe tatredam upadiśyate |</p>
    <p xml:id="v1.48cd" n="1.48cd">adhyāhārādibhiḥ sūtraṃ vaidikaṃ tu yathāśrutam ||</p>
    <p xml:id="v1.49ab" n="1.49ab">neyam, virodhe 'nyonyasya vaidikānāṃ bhavantu te |</p>
    <p xml:id="v1.49cd" n="1.49cd">yathā dharmāvabodhasya pramāṇaṃ vaidikaṃ vacaḥ ||</p>
    <p xml:id="v1.50ab" n="1.50ab">tadarthanirṇaye hetur jaiminīyaṃ tathaiva naḥ |</p>
    <p xml:id="v1.50cd" n="1.50cd">vākyasāmarthyatulyatvāt tathā padatadarthayoḥ ||</p>
    <p xml:id="v1.51ab" n="1.51ab">adhyāhārādibhir muktā vyākhyā sarvatra yujyate |</p>
    <p xml:id="v1.51cd" n="1.51cd">asambhavād avaśyaṃ yā virodhe 'nyatarasya tu ||</p>
    <p xml:id="v1.52ab" n="1.52ab">anyāyyakalpanā sāpi vikalpena prasajyate |</p>
    <p xml:id="v1.52cd" n="1.52cd">prāthamyenāvaruddhatvād upāyavaśato 'tha vā ||</p>
    <p xml:id="v1.53ab" n="1.53ab">yathāśrutena sūtreṇa nyāyyāṃ bādheta codanām |</p>
    <p xml:id="v1.53cd" n="1.53cd">tena vedāviruddhasya sati sambhava ity ayam ||</p>
    <p xml:id="v1.54ab" n="1.54ab">vidhīyate 'rthaḥ, śeṣaṃ tu yathāprāptam anūdyate |</p>
    <p xml:id="v1.54cd" n="1.54cd">śeṣabhājāṃ bhavel lopa ity adhyāhārakalpanā ||</p>
    <p xml:id="v1.55ab" n="1.55ab">viprakarṣāt paśoś ceti vibhaktiḥ pariṇamyate |</p>
    <p xml:id="v1.55cd" n="1.55cd">padena vyavadhānaṃ tu loke saṃniyamād iti ||</p>
    <p xml:id="v1.56ab" n="1.56ab">sūtreṇa vyavadhānaṃ tu pānavyāpadi kalpitam |</p>
    <p xml:id="v1.56cd" n="1.56cd">paśusāmānyavidhyādau sūtram evānyathā kṛtam ||</p>
    <p xml:id="v1.57ab" n="1.57ab">agnayaś ca svakālatvād deyadharmāpayātanam |</p>
    <p xml:id="v1.57cd" n="1.57cd">vyākhyānaṃ vākyabhedena, guṇakalpās tv amī kṛtāḥ ||</p>
    <p xml:id="v1.58ab" n="1.58ab">autpattikas tu gavyasya tathoṣṇikkakubhor iti |</p>
    <p xml:id="v1.58cd" n="1.58cd">darśanāc ca viśeṣasya tathābhyudaya ity api ||</p>
    <p xml:id="v1.59ab" n="1.59ab">sūtrakārapraśaṃsā vā loka ityādinocyate |</p>
    <p xml:id="v1.59cd" n="1.59cd">prasiddhair abhidhānād dhi na śiṣyāḥ kleśitā yataḥ ||</p>
    <p xml:id="v1.60ab" n="1.60ab">bhavitavyaṃ tu teneti prāgasmād ekavākyatā |</p>
    <p xml:id="v1.60cd" n="1.60cd">vedādhyayanavākyād vā tenāthety asya dūṣaṇam ||</p>
    <p xml:id="v1.61ab" n="1.61ab">prasiddhārthapadaiḥ śakyaḥ sūtrair vedārthanirṇayaḥ |</p>
    <p xml:id="v1.61cd" n="1.61cd">na ca so 'sty athaśabdasya vinā te pūrvakarmaṇā ||</p>
    <p xml:id="v1.62ab" n="1.62ab">prasiddhārthaṃ padaṃ yuktaṃ tac ca nāstīti dūṣaṇam |</p>
    <p xml:id="v1.62cd" n="1.62cd">prasiddho 'py athaśabdādeḥ kiṃpadārtho 'tra varṇyate ||</p>
    <p xml:id="v1.63ab" n="1.63ab">pradarśanārtham ity eke, ke cin nānārthavācinaḥ |</p>
    <p xml:id="v1.63cd" n="1.63cd">samudāyād avacchidya bhavadāsena kalpitāt ||</p>
    <p xml:id="v1.64ab" n="1.64ab">śaktito 'vayavaṃ caiva varṇayantyaṣṭamādivat |</p>
    <p xml:id="v1.64cd" n="1.64cd">na cātra codanāvyākhyā gauravaṃ tatra coditam ||</p>
    <p xml:id="v1.65ab" n="1.65ab">yad vākṣepo yathoktasya vṛttābhāvād asambhavāt |</p>
    <p xml:id="v1.65cd" n="1.65cd">yadi lokaprasiddhārthagrahaṇaṃ kriyate pade ||</p>
    <p xml:id="v1.66ab" n="1.66ab">sa nāsty atrāthaśabdasyety adhyāhārādikalpanam |</p>
    <p xml:id="v1.66cd" n="1.66cd">vedādhyayanavṛttatvaṃ snānasyotkarṣakalpanā ||</p>
    <p xml:id="v1.67ab" n="1.67ab">nāvyākhyāte 'thaśabdārthe jñāyate tena varṇyate |</p>
    <p xml:id="v1.67cd" n="1.67cd">anarthake 'tha vānyārthe prasiddhir bādhyate dhruvam ||</p>
    <p xml:id="v1.68ab" n="1.68ab">tasmāc chrutārthasiddhyarthaṃ vṛttaṃ kim api gamyate |</p>
    <p xml:id="v1.68cd" n="1.68cd">viśiṣṭaliṅgavijñānād viśiṣṭe liṅginīkṣite ||</p>
    <p xml:id="v1.69ab" n="1.69ab">sūtreṇāsambhavaṃ matvā naitad ity abravīt paraḥ |</p>
    <p xml:id="v1.69cd" n="1.69cd">ānantaryopadeśena taddṛṣṭārthatayāpi ca ||</p>
    <p xml:id="v1.70ab" n="1.70ab">vedādhyayanam ākṣiptaṃ kim asūtritacodanā |</p>
    <p xml:id="v1.70cd" n="1.70cd">yena vṛttena jijñāsā vinā naivopapadyate ||</p>
    <p xml:id="v1.71ab" n="1.71ab">tadānantaryam uktaṃ hi dṛṣṭārtham avakalpate |</p>
    <p xml:id="v1.71cd" n="1.71cd">kriyamāṇā ca jijñāsā niyamād yasya kasya cit ||</p>
    <p xml:id="v1.72ab" n="1.72ab">kriyetānantaraiveti vyarthaṃ tadupadeśanam |</p>
    <p xml:id="v1.72cd" n="1.72cd">saṅkalpādibhir apy eṣā vinā satyaṃ na sidhyati ||</p>
    <p xml:id="v1.73ab" n="1.73ab">sādhāraṇyāt tu te 'py atra nopadeśyāḥ kathañ cana |</p>
    <p xml:id="v1.73cd" n="1.73cd">tasmād dharmabubhutsāyām asādhāraṇakāraṇam ||</p>
    <p xml:id="v1.74ab" n="1.74ab">nirvṛttaṃ sūtrakāreṣṭaṃ tac ca nākhyayanād ṛte |</p>
    <p xml:id="v1.74cd" n="1.74cd">anyasyāpīty anenaiva vedapāṭhe prabādhite ||</p>
    <p xml:id="v1.75ab" n="1.75ab">prāg apīti hi vaktavyaṃ tatrāpy anyasya sambhavāt |</p>
    <p xml:id="v1.75cd" n="1.75cd">pūrveṇaiva hi labdhārthe tādṛśīṃ tv ity anena kim ||</p>
    <p xml:id="v1.76ab" n="1.76ab">vakṣyamāṇam anālocya sambhavet paricodanā |</p>
    <p xml:id="v1.76cd" n="1.76cd">na tāvat sādhyate 'dyāpi codanā dharmasādhanam ||</p>
    <p xml:id="v1.77ab" n="1.77ab">iha vā kāni vākyāni vivariṣyati jaiminiḥ |</p>
    <p xml:id="v1.77cd" n="1.77cd">dharmamātrābhidhānād dhi buddhādivacanāny api ||</p>
    <p xml:id="v1.78ab" n="1.78ab">paṭhitvā dharmajijñāsety anyasyāpīti codanā |</p>
    <p xml:id="v1.78cd" n="1.78cd">yad vā bhavatu nāmedṛk sūtraṃ vedam adhītya tu ||</p>
    <p xml:id="v1.79ab" n="1.79ab">jijñāsānantaraṃ kāryety atrāpi dvayam īpsitam |</p>
    <p xml:id="v1.79cd" n="1.79cd">nānadhītya na cāpy anyat kṛtvety etan na labhyate ||</p>
    <p xml:id="v1.80ab" n="1.80ab">vakṣyamāṇavacobhaṅgyor vākyabhedaprasaṅgataḥ |</p>
    <p xml:id="v1.80cd" n="1.80cd">adhītyaiveti hi vidhau snānāder apy anantarā ||</p>
    <p xml:id="v1.81ab" n="1.81ab">bhaved dharmasya jijñāsā nānantaryavidhis tadā |</p>
    <p xml:id="v1.81cd" n="1.81cd">ānantaryavidhāne tu yā vedādhyayane kṛte ||</p>
    <p xml:id="v1.82ab" n="1.82ab">ity evam anuvādatvāt prāg apy eṣā prasajyate |</p>
    <p xml:id="v1.82cd" n="1.82cd">buddhavākyādipāṭhasya tādṛśīṃ tv ity apākriyā ||</p>
    <p xml:id="v1.83ab" n="1.83ab">prāg apīti ca codyasya, sāmarthyād vedalābhataḥ |</p>
    <p xml:id="v1.83cd" n="1.83cd">naivaitayor vacobhaṅgyor eko 'py artho vidhīyate ||</p>
    <p xml:id="v1.84ab" n="1.84ab">api cetyādikenoktam, kin tv ityetad vidhīyate |</p>
    <p xml:id="v1.84cd" n="1.84cd">ānantaryaṃ parastāc ca nāpi śiṃṣma itīha tu ||</p>
    <p xml:id="v1.85ab" n="1.85ab">ke cid adhyāharanti, asya sūtrasyānyaparatvataḥ |</p>
    <p xml:id="v1.85cd" n="1.85cd">na vāryate 'nadhītatvaṃ nānantaryaṃ vidhīyate ||</p>
    <p xml:id="v1.86ab" n="1.86ab">sāmarthyāsiddhyadṛṣṭārthaprasaṅgāt tena lakṣaṇā |</p>
    <p xml:id="v1.86cd" n="1.86cd">ānantaryavacovyaktir āśritaivātra lakṣyate ||</p>
    <p xml:id="v1.87ab" n="1.87ab">śrutārthaṃ tv aparityajya lakṣaṇārtho vidhīyate |</p>
    <p xml:id="v1.87cd" n="1.87cd">pratītā dharmajiñāsā vedādhyāyād anantarā ||</p>
    <p xml:id="v1.88ab" n="1.88ab">tatkālasyāvaruddhatvāt snānābhāvaṃ hi lakṣayet |</p>
    <p xml:id="v1.88cd" n="1.88cd">virodho yugapatprāpteḥ, daurbalyaṃ vedabādhanāt ||</p>
    <p xml:id="v1.89ab" n="1.89ab">snānasya tena bādhaḥ syād dharmajijñāsayā balāt |</p>
    <p xml:id="v1.89cd" n="1.89cd">dṛṣṭārthatvādisaṃyuktaṃ vākyaṃ lakṣaṇayā tv iti ||</p>
    <p xml:id="v1.90ab" n="1.90ab">punaruktyā gatārthatvāt tyaktaṃ kaiś cit, tad ucyate |</p>
    <p xml:id="v1.90cd" n="1.90cd">yady apy asya bhaved vācyam ānantaryam asaṃśayam ||</p>
    <p xml:id="v1.91ab" n="1.91ab">tathāpi pūrvatāmātraṃ lakṣayed avirodhataḥ |</p>
    <p xml:id="v1.91cd" n="1.91cd">granthagrahaṇamātre ca kṛte snānaṃ virudhyate ||</p>
    <p xml:id="v1.92ab" n="1.92ab">adhītyetyadhigamyeti vyākhyāne tv avirodhitā |</p>
    <p xml:id="v1.92cd" n="1.92cd">yas tv evamavirodhitvaṃ kurvannāplavanaṃ vadet ||</p>
    <p xml:id="v1.93ab" n="1.93ab">adṛṣṭāyātha vāpy anyaḥ saṃskāraṃ tasya cottaram |</p>
    <p xml:id="v1.93cd" n="1.93cd">ihāsnānādiniyamo yaḥ kṛto brahmacāriṇaḥ ||</p>
    <p xml:id="v1.94ab" n="1.94ab">avidhitvam anāśritya so 'vasānam apekṣate |</p>
    <p xml:id="v1.94cd" n="1.94cd">tato 'pekṣāvaśāt snānam asnānādinivartanam ||</p>
    <p xml:id="v1.95ab" n="1.95ab">virodhasāhacaryābhyāṃ dṛṣṭārthatvena lakṣayet |</p>
    <p xml:id="v1.95cd" n="1.95cd">tasmād adhyayanasnānajijñāsākramavācinām ||</p>
    <p xml:id="v1.96ab" n="1.96ab">dṛṣṭārthatvāya śabdānām evaṃ vyākhyeyam āśritā |</p>
    <p xml:id="v1.96cd" n="1.96cd">snātvā jijñāsamāno 'pi nanu vedaṃ na bādhate ||</p>
    <p xml:id="v1.97ab" n="1.97ab">tenāvirodhitā tasya, ityevaṃ vadata uttaram |</p>
    <p xml:id="v1.97cd" n="1.97cd">yathaivādhyayanāt snānaṃ smaryate samanantaram ||</p>
    <p xml:id="v1.98ab" n="1.98ab">tathā tataḥ paro 'py anyaḥ padārtho 'nyaḥ paras tataḥ |</p>
    <p xml:id="v1.98cd" n="1.98cd">tataś cāvaśyakartavye bādhe smārtasya kasya cit ||</p>
    <p xml:id="v1.99ab" n="1.99ab">yogyatvād āgate kāle prāthamyāt snānabādhanam |</p>
    <p xml:id="v1.99cd" n="1.99cd">so 'yaṃ pāṭhakramasyārthād bādha ity avagamyate ||</p>
    <p xml:id="v1.100ab" n="1.100ab">guṇapradhānayor vāpi virodhād guṇabādhanam |</p>
    <p xml:id="v1.100cd" n="1.100cd">snānopalakṣitā cātra nivṛttir guruveśmanaḥ ||</p>
    <p xml:id="v1.101ab" n="1.101ab">virodhitvena bādhyeta na tu madhvādibhakṣaṇam |</p>
    <p xml:id="v1.101cd" n="1.101cd">tasmād gurukule tiṣṭhanmadhumāṃsādyavarjayan ||</p>
    <p xml:id="v1.102ab" n="1.102ab">jijñāsetāviruddhatvād dharmam ity avagamyate |</p>
    <p xml:id="v1.102cd" n="1.102cd">gurugehanivṛttyaṃśo yāvac ca na samāpyate ||</p>
    <p xml:id="v1.103ab" n="1.103ab">tāvat sakalavācitvān na snānaṃ paryavasyati |</p>
    <p xml:id="v1.103cd" n="1.103cd">gurugehādanāvṛttaḥ snātako hi na kathyate ||</p>
    <p xml:id="v1.104ab" n="1.104ab">tatparatvavidhānāc ca na tāvad dārasaṅgrahaḥ |</p>
    <p xml:id="v1.104cd" n="1.104cd">vyākhyāya kīrtitā cātra snāyād iti punaḥ smṛtiḥ ||</p>
    <p xml:id="v1.105ab" n="1.105ab">smāvartiṣṭa metyādi smṛter yady apy anantaram |</p>
    <p xml:id="v1.105cd" n="1.105cd">viparītārtham ity asmāt tadvākyād apanīyate ||</p>
    <p xml:id="v1.106ab" n="1.106ab">athaśabdena yo bādhaḥ purastād upavarṇitaḥ |</p>
    <p xml:id="v1.106cd" n="1.106cd">tanmātrasyaiva bādho 'tra dṛṣṭārthatvāt pradarśitaḥ ||</p>
    <p xml:id="v1.107ab" n="1.107ab">smṛtiprāptam idānīṃ tu madhumāṃsādyavarjanam |</p>
    <p xml:id="v1.107cd" n="1.107cd">pratiṣedhann adṛṣṭārthaṃ sūtrakāro na śobhate ||</p>
    <p xml:id="v1.108ab" n="1.108ab">nivṛttya gurugehāc ca jijñāsārthaḥ punar bhavet |</p>
    <p xml:id="v1.108cd" n="1.108cd">praveśaḥ so 'py adṛṣṭārtha iti naiveha sūtritaḥ ||</p>
    <p xml:id="v1.109ab" n="1.109ab">nirgamo hi kṛtārthasya dṛṣṭārtho guruveśmanaḥ |</p>
    <p xml:id="v1.109cd" n="1.109cd">smaryate tasya nārthaḥ syād akṛtārthasya nirgame ||</p>
    <p xml:id="v1.110ab" n="1.110ab">athaśabdaprasiddhyaiva vedagrahaṇahetutā |</p>
    <p xml:id="v1.110cd" n="1.110cd">ānantaryopadeśitvād ataḥ śabdena kiṃ punaḥ ||</p>
    <p xml:id="v1.111ab" n="1.111ab">yogyatvam athaśabdena yady api pratipāditam |</p>
    <p xml:id="v1.111cd" n="1.111cd">tad eva hetur atreti nātaḥśabdād vinā bhavet ||</p>
    <p xml:id="v1.112ab" n="1.112ab">lakṣaṇaṃ puruṣasyaiva tadā tad dhi prasajyate |</p>
    <p xml:id="v1.112cd" n="1.112cd">jijñāsāyāś ca hetutve phalārthatvādi sambhavet ||</p>
    <p xml:id="v1.113ab" n="1.113ab">ataḥśabdagṛhītaṃ vā tatrādhyayanam āśritam |</p>
    <p xml:id="v1.113cd" n="1.113cd">hetāvakathyamāne hi maṅgalādy apy asau vadet ||</p>
    <p xml:id="v1.114ab" n="1.114ab">snānabādhasya vā hetur ata ity ucyate punaḥ |</p>
    <p xml:id="v1.114cd" n="1.114cd">yogyasyādhītavedatvān nāvasthātuṃ hi labhyate ||</p>
    <p xml:id="v1.115ab" n="1.115ab">sanvācyecchāntaraṃ karma jñānaṃ vyāpnoti tāvatā |</p>
    <p xml:id="v1.115cd" n="1.115cd">jñānopasarjanā saiva na tu vidhyādi gamyate ||</p>
    <p xml:id="v1.116ab" n="1.116ab">iṣes tu karma bāhyaḥ syād dharmaḥ sā vātha vā dvayam |</p>
    <p xml:id="v1.116cd" n="1.116cd">samānakartṛkatvaṃ tu tumunoktaṃ liṅā vidhiḥ ||</p>
    <p xml:id="v1.117ab" n="1.117ab">evaṃ viṣayanānātvān na kā cit punaruktatā |</p>
    <p xml:id="v1.117cd" n="1.117cd">sūtritecchābhinirvṛttyai dvitīyecchātra sūtritā ||</p>
    <p xml:id="v1.118ab" n="1.118ab">prakṛtyā vikṛtir yasmāc caturthyantā samasyate |</p>
    <p xml:id="v1.118cd" n="1.118cd">tādarthye yūpadārvādau tenāsminn asamāsatā ||</p>
    <p xml:id="v1.119ab" n="1.119ab">sa hi tasyety anenokto dharmasyety eṣa vigrahaḥ |</p>
    <p xml:id="v1.119cd" n="1.119cd">dharmāyeti tu tādarthye ṣaṣṭhī vṛtteti kathyate ||</p>
    <p xml:id="v1.120ab" n="1.120ab">prāpnoty atra caturthy eva viśeṣaś ced vivakṣitaḥ |</p>
    <p xml:id="v1.120cd" n="1.120cd">sāmānyasya vivakṣāyāṃ tādṛśaṃ kathyate katham ||</p>
    <p xml:id="v1.121ab" n="1.121ab">sambandhamātra evaiṣā ṣaṣṭhyutpannā tathāpi tu |</p>
    <p xml:id="v1.121cd" n="1.121cd">viśeṣaniṣṭhatā tasyā bhāṣyakāreṇa varṇyate ||</p>
    <p xml:id="v1.122ab" n="1.122ab">sādhanābhāsatā cātra pūrvapakṣārthagocarā |</p>
    <p xml:id="v1.122cd" n="1.122cd">anyasādhanam anyasya sādhanābhāsa ucyate ||</p>
    <p xml:id="v1.123ab" n="1.123ab">kratvarthaṃ puruṣārthasya tadarthaṃ ca krator iti |</p>
    <p xml:id="v1.123cd" n="1.123cd">śeṣalakṣaṇaśabdaś ca kṛtsnaśāstravivakṣayā ||</p>
    <p xml:id="v1.124ab" n="1.124ab">prasiddhaḥ śakyate jñātum prasiddhatvāt tu neṣyate |</p>
    <p xml:id="v1.124cd" n="1.124cd">aprasiddhas tv aśakyatvānnatarām ity ato 'bravīt ||</p>
    <p xml:id="v1.125ab" n="1.125ab">jijñāsyaḥ saṃśayād dharmaḥ śreyaskaratayāpi ca |</p>
    <p xml:id="v1.125cd" n="1.125cd">asandigdho hy ajijñāsyo yo vā syān niṣprayojanaḥ ||</p>
    <p xml:id="v1.126ab" n="1.126ab">svarūpādiṣu dharmasya dvidhā vipratipadyate |</p>
    <p xml:id="v1.126cd" n="1.126cd">pūrvaṃ pramāṇarūpābhyām, pādenādyasya nirṇayaḥ ||</p>
    <p xml:id="v1.127ab" n="1.127ab">sthite vedapramāṇatve punar vākyārthanirṇaye |</p>
    <p xml:id="v1.127cd" n="1.127cd">matir bahuvidāṃ puṃsāṃ saṃśayān nopajāyate ||</p>
    <p xml:id="v1.128ab" n="1.128ab">ke cid āhur asāv arthaḥ, ke cin nāsāv ayaṃ tv iti |</p>
    <p xml:id="v1.128cd" n="1.128cd">tannirṇayārtham apy etat paraṃ śāstraṃ praṇīyate ||</p>
    <p xml:id="v2.1ab" n="2.1ab">dharme sāmānyataḥ siddhe pramāṇaṃ codanocyate |</p>
    <p xml:id="v2.1cd" n="2.1cd">svarūpādes tataḥ siddhaḥ, svarūpaṃ ceha sūtryate ||</p>
    <p xml:id="v2.2ab" n="2.2ab">dvayam ekena sūtreṇa śrutyarthābhyāṃ nirūpyate |</p>
    <p xml:id="v2.2cd" n="2.2cd">svarūpe 'pi hi tasyokte pramāṇaṃ kathyate 'rthataḥ ||</p>
    <p xml:id="v2.3ab" n="2.3ab">kimādyapekṣitaiḥ pūrṇaḥ samarthaḥ pratyayo vidhau |</p>
    <p xml:id="v2.3cd" n="2.3cd">tena pravartakaṃ vākyaṃ śāstre 'smin codanocyate ||</p>
    <p xml:id="v2.4ab" n="2.4ab">codanaiva pramāṇaṃ cetyetaddharme 'vadhāritam |</p>
    <p xml:id="v2.4cd" n="2.4cd">sākāṅkṣam iti manvāno yuktileśaṃ dvaye 'spṛśat ||</p>
    <p xml:id="v2.5ab" n="2.5ab">sambhāvyate pramāṇatvaṃ śabdasyaivaṃvidheṣv api |</p>
    <p xml:id="v2.5cd" n="2.5cd">indriyāder asāmarthyaṃ vakṣyamāṇamadīdiśat ||</p>
    <p xml:id="v2.6ab" n="2.6ab">atyantāsaty api jñānam arthe śabdaḥ karoti hi |</p>
    <p xml:id="v2.6cd" n="2.6cd">tenotsarge sthite tasya doṣābhāvāt pramāṇatā ||</p>
    <p xml:id="v2.7ab" n="2.7ab">codanety abravīc cātra śabdamātravivakṣayā |</p>
    <p xml:id="v2.7cd" n="2.7cd">na hi bhūtādiviṣayaḥ kaś cid asti vidhāyakaḥ ||</p>
    <p xml:id="v2.8ab" n="2.8ab">indriyādivyudāsena śabdo yāvan na sādhyate |</p>
    <p xml:id="v2.8cd" n="2.8cd">tāvac ca tadviśeṣasya kuto vāvasaro bhavet ||</p>
    <p xml:id="v2.9ab" n="2.9ab">nimittamātraṃ vocyeta pramāṇaṃ ceha lakṣaṇam |</p>
    <p xml:id="v2.9cd" n="2.9cd">pramāṇaṃ tv api śabdo vā tajjñānaṃ vā nirūpyate |</p>
    <p xml:id="v2.10ab" n="2.10ab">padārthas tanmatir vā syād vākyārthādhigamo 'pi vā |</p>
    <p xml:id="v2.10cd" n="2.10cd">pūrveṣāṃ tu pramāṇatve phalatvaṃ tasya gamyate ||</p>
    <p xml:id="v2.11ab" n="2.11ab">jñāne lakṣaṇaśabdo 'yaṃ yadi nāma prayujyate |</p>
    <p xml:id="v2.11cd" n="2.11cd">codanoktis tadā kāryaṃ tatkāryaṃ cāpi lakṣayet ||</p>
    <p xml:id="v2.12ab" n="2.12ab">nimittamātre śabde ca pramāṇe mukhyavṛttayoḥ |</p>
    <p xml:id="v2.12cd" n="2.12cd">sāmānādhikaraṇyaṃ syāc codanālakṣaṇatvayoḥ ||</p>
    <p xml:id="v2.13ab" n="2.13ab">dravyakriyāguṇādīnāṃ dharmatvaṃ sthāpayiṣyate |</p>
    <p xml:id="v2.13cd" n="2.13cd">teṣām aindriyakatve 'pi na tādrūpyeṇa dharmatā ||</p>
    <p xml:id="v2.14ab" n="2.14ab">śreyaḥsādhanatā hy eṣāṃ nityaṃ vedāt pratīyate |</p>
    <p xml:id="v2.14cd" n="2.14cd">tādrūpyeṇa ca dharmatvaṃ tasmān nendriyagocaraḥ ||</p>
    <p xml:id="v2.15ab" n="2.15ab">pradarśanārtham atroktam indriyaṃ sūtrakāravat |</p>
    <p xml:id="v2.15cd" n="2.15cd">nānyat kiñ ceti vācchedaḥ sāmānyārthaḥ prayujyate ||</p>
    <p xml:id="v2.16ab" n="2.16ab">tadasāmarthyasiddhyai ca punar indriyakīrtanam |</p>
    <p xml:id="v2.16cd" n="2.16cd">kiñ ceti madhyam acchedo hetupraśne prayujyate ||</p>
    <p xml:id="v2.17ab" n="2.17ab">yady api tv anumānasyāpy evamādau samarthatā |</p>
    <p xml:id="v2.17cd" n="2.17cd">vinā sambandhabodhena na tu tasyodbhavaḥ kva cit |</p>
    <p xml:id="v2.18ab" n="2.18ab">na sāmānyaviśeṣābhyāṃ dharmasambandhadarśanam |</p>
    <p xml:id="v2.18cd" n="2.18cd">liṅgasya kasya cit siddhaṃ yena syād anumānatā ||</p>
    <p xml:id="v2.19ab" n="2.19ab">nanu śabdo 'pi sambandhabodhānnarte pravarttate |</p>
    <p xml:id="v2.19cd" n="2.19cd">padaṃ tat, na ca tadvācyo dharmaḥ, vākyārtha eva saḥ ||</p>
    <p xml:id="v2.20ab" n="2.20ab">vākyasyāvācakatvaṃ ca, padārthānāṃ ca hetutā |</p>
    <p xml:id="v2.20cd" n="2.20cd">sambandhasyānapekṣāṇāṃ vākyārthe sthāpayiṣyate ||</p>
    <p xml:id="v2.21ab" n="2.21ab">nityatvāder asiddhatvād, abhyupetyocyate 'tha vā |</p>
    <p xml:id="v2.21cd" n="2.21cd">sutarām apramāṇatvaṃ vaktṛprāmāṇyavarjanāt ||</p>
    <p xml:id="v2.22ab" n="2.22ab">pramāṇāntaradṛṣṭaṃ hi śabdo 'rthaṃ prāpayet sadā |</p>
    <p xml:id="v2.22cd" n="2.22cd">smṛtivac ca svayaṃ tasya prāmāṇyaṃ nopapadyate ||</p>
    <p xml:id="v2.23ab" n="2.23ab">nūnaṃ tatrānubhūto 'sāvityāptoktinibandhanā |</p>
    <p xml:id="v2.23cd" n="2.23cd">buddhiḥ sākṣād adṛṣṭe 'pi yuktārthe puruṣoktitaḥ ||</p>
    <p xml:id="v2.24ab" n="2.24ab">nātmīyād anyadīyād vā pratyakṣāder vinā kva cit |</p>
    <p xml:id="v2.24cd" n="2.24cd">vacasaḥ satyatā dṛṣṭā tathā syāc codanāsv api ||</p>
    <p xml:id="v2.25ab" n="2.25ab">tena saty api vijñāne pratijñāder yathaiva hi |</p>
    <p xml:id="v2.25cd" n="2.25cd">svātantryān na pramāṇatvaṃ tathā vede 'pi dṛśyatām ||</p>
    <p xml:id="v2.26ab" n="2.26ab">svargayāgādisambandhaviṣayā codanā mṛṣā |</p>
    <p xml:id="v2.26cd" n="2.26cd">pratyakṣādyagatārthatvādīdṛgbuddhādivākyavat ||</p>
    <p xml:id="v2.27ab" n="2.27ab">yad vāptenāpraṇītatvād bālonmattādivākyavat |</p>
    <p xml:id="v2.27cd" n="2.27cd">vyomādivac ca nityatvāt prāmāṇyasya nirākṛtiḥ ||</p>
    <p xml:id="v2.28ab" n="2.28ab">yadi vā puruṣādhīnaprāmāṇyāḥ sarvacodanāḥ |</p>
    <p xml:id="v2.28cd" n="2.28cd">svato vā na pramāṇaṃ syur vākyatvāt puruṣoktivat ||</p>
    <p xml:id="v2.29ab" n="2.29ab">prāmāṇyaṃ vā narāpekṣaṃ sarvaśabdeṣu gamyatām |</p>
    <p xml:id="v2.29cd" n="2.29cd">śabdaiḥ sambandhyamānatvād apramāṇyaṃ tathaiva hi |</p>
    <p xml:id="v2.30ab" n="2.30ab">na syād vaktṛguṇānāṃ ced vacaḥ prāmāṇyahetutā |</p>
    <p xml:id="v2.30cd" n="2.30cd">taddoṣair apramāṇatvaṃ kim ity asya bhaviṣyati ||</p>
    <p xml:id="v2.31ab" n="2.31ab">evaṃ sthite tu vedasya sati vāsati vā nare |</p>
    <p xml:id="v2.31cd" n="2.31cd">prāmāṇyaṃ durlabhaṃ matvā nanv ity etadacūcudat |</p>
    <p xml:id="v2.32ab" n="2.32ab">tatra vipratiṣiddhatvaṃ buddhavākye 'pi yujyate |</p>
    <p xml:id="v2.32cd" n="2.32cd">tato 'pi pratyayotpattes tasmāj jātyuttaraṃ tv idam ||</p>
    <p xml:id="v2.33ab" n="2.33ab">sarvavijñānaviṣayam idaṃ tāvat parīkṣyatām |</p>
    <p xml:id="v2.33cd" n="2.33cd">pramāṇatvāpramāṇatve svataḥ kiṃ parato 'tha vā ||</p>
    <p xml:id="v2.34ab" n="2.34ab">svato 'satām asādhyatvāt ke cid āhur dvayaṃ svataḥ |</p>
    <p xml:id="v2.34cd" n="2.34cd">apare kāraṇotpannaguṇadoṣāvadhāraṇāt ||</p>
    <p xml:id="v2.35ab" n="2.35ab">svatas tāvad dvayaṃ nāsti, virodhāt, parato na ca |</p>
    <p xml:id="v2.35cd" n="2.35cd">niḥsvabhāvatvam evaṃ hi jñānarūpe prasajyate |</p>
    <p xml:id="v2.36ab" n="2.36ab">kathaṃ hy anyānapekṣasya viparītātmasambhavaḥ |</p>
    <p xml:id="v2.36cd" n="2.36cd">kimātmakaṃ bhavet tac ca svabhāvadvayavarjitam |</p>
    <p xml:id="v2.37ab" n="2.37ab">vijñānavyaktibhedena bhavec ced aviruddhatā |</p>
    <p xml:id="v2.37cd" n="2.37cd">tathāpy anyānapekṣatve kiṃ kveti na nirūpyate ||</p>
    <p xml:id="v2.38ab" n="2.38ab">tasmāt svābhāvikaṃ teṣām apramāṇatvam iṣyatām |</p>
    <p xml:id="v2.38cd" n="2.38cd">prāmāṇyañ ca parāpekṣam, atra nyāyo 'bhidhīyate ||</p>
    <p xml:id="v2.39ab" n="2.39ab">aprāmānyam avastutvān na syāt kāraṇadoṣataḥ |</p>
    <p xml:id="v2.39cd" n="2.39cd">vastutvāt tu guṇais teṣāṃ prāmāṇyam upajanyate ||</p>
    <p xml:id="v2.40ab" n="2.40ab">prāmāṇyaṃ hi yadotsargāt tadabhāvo 'tha kṛtrimaḥ |</p>
    <p xml:id="v2.40cd" n="2.40cd">tadā svapnādibodhe 'pi prāmāṇyaṃ kena vāryate ||</p>
    <p xml:id="v2.41ab" n="2.41ab">matpakṣe kāraṇābhāvāt prāmānyaṃ nopajāyate |</p>
    <p xml:id="v2.41cd" n="2.41cd">hetumattvaprasaṅgo 'to na bhaviṣyaty avastunaḥ ||</p>
    <p xml:id="v2.42ab" n="2.42ab">indriyādiguṇāś cāsya kāraṇam, tadasad dvidhā |</p>
    <p xml:id="v2.42cd" n="2.42cd">duṣṭatvād indriyādīnām abhāve 'nyatamasya vā |</p>
    <p xml:id="v2.43ab" n="2.43ab">ata eva ca vo bhrāntir doṣair mithyātvadhīr iti |</p>
    <p xml:id="v2.43cd" n="2.43cd">tadvyāptes tu guṇābhāvas tatkṛtā hy apramāṇatā ||</p>
    <p xml:id="v2.44ab" n="2.44ab">tasmāt kāraṇaśuddhatvaṃ jñānaprāmāṇyakāraṇam |</p>
    <p xml:id="v2.44cd" n="2.44cd">svabhāvato 'pramāṇatvaṃ tadabhāvena lakṣyate |</p>
    <p xml:id="v2.45ab" n="2.45ab">anvayavyatirekābhyām aprāmāṇyaṃ na doṣataḥ |</p>
    <p xml:id="v2.45cd" n="2.45cd">nājñāne dṛśyate hy etatkāraṇābhāvahetuke ||</p>
    <p xml:id="v2.46ab" n="2.46ab">tataś ca puruṣābhāvāt sati vā śuddhyasambhavāt |</p>
    <p xml:id="v2.46cd" n="2.46cd">nirmūlatvāt pramāṇatvaṃ codanāyāṃ na yujyate ||</p>
    <p xml:id="v2.47ab" n="2.47ab">svataḥ sarvapramāṇānāṃ prāmāṇyam iti gamyatām |</p>
    <p xml:id="v2.47cd" n="2.47cd">na hi svato 'satī śaktiḥ kartum anyena śakyate ||</p>
    <p xml:id="v2.48ab" n="2.48ab">ātmalābhe ca bhāvānāṃ kāraṇāpekṣatā bhavet |</p>
    <p xml:id="v2.48cd" n="2.48cd">labdhātmanāṃ svakāryeṣu pravṛttiḥ svayam eva tu |</p>
    <p xml:id="v2.49ab" n="2.49ab">jāte 'pi yadi vijñāne tāvan nārtho 'vadhāryate |</p>
    <p xml:id="v2.49cd" n="2.49cd">yāvatkāraṇaśuddhatvaṃ na pramāṇāntarād bhavet ||</p>
    <p xml:id="v2.50ab" n="2.50ab">tatra jñānāntarotpādaḥ pratīkṣyaḥ kāraṇāntarāt |</p>
    <p xml:id="v2.50cd" n="2.50cd">yāvad dhi na paricchinnā śuddhis tāvad asatsamā ||</p>
    <p xml:id="v2.51ab" n="2.51ab">tasyāpi kāraṇe śuddhe tajjñāne syāt pramāṇatā |</p>
    <p xml:id="v2.51cd" n="2.51cd">tasyāpy evam itīcchaś ca na kva cid vyavatiṣṭhate ||</p>
    <p xml:id="v2.52ab" n="2.52ab">yadā svataḥ pramāṇatvaṃ tadānyan naiva gṛhyate |</p>
    <p xml:id="v2.52cd" n="2.52cd">nivarttatte hi mithyātvaṃ doṣājñānād ayatnataḥ ||</p>
    <p xml:id="v2.53ab" n="2.53ab">tasmād bodhātmakatvena prāptā buddheḥ pramāṇatā |</p>
    <p xml:id="v2.53cd" n="2.53cd">arthānyathātvahetūtthadoṣajñānād apodyate ||</p>
    <p xml:id="v2.54ab" n="2.54ab">aprāmāṇyaṃ tridhā bhinnaṃ mithyātvājñānasaṃśayaiḥ |</p>
    <p xml:id="v2.54cd" n="2.54cd">vastutvād dvividhasyātra sambhavo duṣṭakāraṇāt ||</p>
    <p xml:id="v2.55ab" n="2.55ab">avijñāne tu doṣāṇāṃ vyāpāro naiva kalpyate |</p>
    <p xml:id="v2.55cd" n="2.55cd">kāraṇābhāvatas tv eva tatsiddhaṃ nastvaduktivat ||</p>
    <p xml:id="v2.56ab" n="2.56ab">doṣataś cāpramāṇatve svataḥprāmāṇyavādinām |</p>
    <p xml:id="v2.56cd" n="2.56cd">guṇajñānānavasthāvan na doṣeṣu prasajyate ||</p>
    <p xml:id="v2.57ab" n="2.57ab">sākṣād viparyayajñānāl laghvyeva tv apramāṇatā |</p>
    <p xml:id="v2.57cd" n="2.57cd">pūrvābādhena notpattir uttarasya hi sidhyati ||</p>
    <p xml:id="v2.58ab" n="2.58ab">duṣṭakāraṇabodhe tu siddhe 'pi viṣayāntare |</p>
    <p xml:id="v2.58cd" n="2.58cd">arthāt tulyārthatāṃ prāpya bādho godohanādivat ||</p>
    <p xml:id="v2.59ab" n="2.59ab">tatra doṣāntarajñānaṃ bādhadhīr vā parā na cet |</p>
    <p xml:id="v2.59cd" n="2.59cd">tadudbhūtau dvitīyasya mithyātvād ādyamānatā ||</p>
    <p xml:id="v2.60ab" n="2.60ab">svata eva hi tatrāpi doṣājñānāt pramāṇatā |</p>
    <p xml:id="v2.60cd" n="2.60cd">doṣajñāne tv anutpanne na śaṅkyā niṣpramāṇatā ||</p>
    <p xml:id="v2.61ab" n="2.61ab">evaṃ tricaturajñānajanmano nādhikā matiḥ |</p>
    <p xml:id="v2.61cd" n="2.61cd">prārthyate tāvataivaikaṃ svataḥ prāmāṇyam aśnute ||</p>
    <p xml:id="v2.62ab" n="2.62ab">śabde doṣodbhavas tāvad vaktradhīna iti sthitiḥ |</p>
    <p xml:id="v2.62cd" n="2.62cd">tadabhāvaḥ kva cit tāvad guṇavadvaktṛkatvataḥ |</p>
    <p xml:id="v2.63ab" n="2.63ab">tadguṇair apakṛṣṭānāṃ śabde saṃkrāntyasambhavāt |</p>
    <p xml:id="v2.63cd" n="2.63cd">yadā vaktur abhāvena na syur doṣā nirāśrayāḥ |</p>
    <p xml:id="v2.64ab" n="2.64ab">pauruṣeye dvayaṃ dṛṣṭaṃ doṣābhāvo guṇās tathā |</p>
    <p xml:id="v2.64cd" n="2.64cd">prāmāṇyaṃ tatra guṇato naiva syād ity udāhṛtam ||</p>
    <p xml:id="v2.65ab" n="2.65ab">tasmād guṇebhyo doṣāṇām abhāvas tadabhāvataḥ |</p>
    <p xml:id="v2.65cd" n="2.65cd">aprāmāṇyadvayāsattvaṃ tenotsargo 'napoditaḥ ||</p>
    <p xml:id="v2.66ab" n="2.66ab">pratyayotpattihetutvāt prāmāṇyaṃ nāpanīyate |</p>
    <p xml:id="v2.66cd" n="2.66cd">doṣābhāvo guṇebhyaś cen nanu saivāsthitir bhavet ||</p>
    <p xml:id="v2.67ab" n="2.67ab">tadā tu vyāpriyante hi jñāyamānatayā guṇāḥ |</p>
    <p xml:id="v2.67cd" n="2.67cd">doṣābhāve tu vijñeye sattāmātropakāriṇaḥ ||</p>
    <p xml:id="v2.68ab" n="2.68ab">tatrāpavādanirmuktir vaktrabhāvāl laghīyasī |</p>
    <p xml:id="v2.68cd" n="2.68cd">vede tenāpramāṇatvaṃ nāśaṅkām api gacchati ||</p>
    <p xml:id="v2.69ab" n="2.69ab">ato vaktranadhīnatvāt prāmāṇye tadupāsanam |</p>
    <p xml:id="v2.69cd" n="2.69cd">na yuktam, apramāṇatve kalpye tatprārthanā bhavet ||</p>
    <p xml:id="v2.70ab" n="2.70ab">tataś cāptāpraṇītatvaṃ na doṣāyātra jāyate |</p>
    <p xml:id="v2.70cd" n="2.70cd">prayogāṇāṃ tu sarveṣāṃ vakṣyāmaḥ pratisādhanam ||</p>
    <p xml:id="v2.71ab" n="2.71ab">pauruṣeye tu vacane pramāṇāntaramūlatā |</p>
    <p xml:id="v2.71cd" n="2.71cd">tadabhāve hi tad duṣyeditaran na kadā cana |</p>
    <p xml:id="v2.72ab" n="2.72ab">tenetaraiḥ pramāṇair yā codanānām asaṅgatiḥ |</p>
    <p xml:id="v2.72cd" n="2.72cd">tayaiva syāt pramāṇatvam anuvādatvam anyathā ||</p>
    <p xml:id="v2.73ab" n="2.73ab">anyasyāpi pramāṇatve saṅgatir naiva kāraṇam |</p>
    <p xml:id="v2.73cd" n="2.73cd">tulyārthānāṃ vikalpyatvād ekaṃ tatra hi bodhakam ||</p>
    <p xml:id="v2.74ab" n="2.74ab">yatrāpi syāt paricchedaḥ pramāṇair uttaraiḥ punaḥ |</p>
    <p xml:id="v2.74cd" n="2.74cd">nūnaṃ tatrāpi pūrveṇa so 'rtho nāvadhṛtas tathā ||</p>
    <p xml:id="v2.75ab" n="2.75ab">saṅgatyā yadi ceṣyeta pūrvapūrvapramāṇatā |</p>
    <p xml:id="v2.75cd" n="2.75cd">pramāṇāntaram icchanto na vyavasthāṃ labhemahi |</p>
    <p xml:id="v2.76ab" n="2.76ab">kasya cit tu yadīṣyeta svata eva pramāṇatā |</p>
    <p xml:id="v2.76cd" n="2.76cd">prathamasya tathābhāve pradveṣaḥ kiṃnibandhanaḥ ||</p>
    <p xml:id="v2.77ab" n="2.77ab">śrotradhīś cāpramāṇaṃ syād itarābhir asaṅgateḥ |</p>
    <p xml:id="v2.77cd" n="2.77cd">syāc cet tajjanitenaiva jñānenānyena saṅgatiḥ ||</p>
    <p xml:id="v2.78ab" n="2.78ab">vede 'pi śatakṛtvaḥ syād buddhir uccāraṇānugā |</p>
    <p xml:id="v2.78cd" n="2.78cd">sādhanāntarajanyā tu buddhir nāsti dvayor api ||</p>
    <p xml:id="v2.79ab" n="2.79ab">yathā tv ekendriyādhīnajñānāntaranibandhanā |</p>
    <p xml:id="v2.79cd" n="2.79cd">saṅgatiḥ kāraṇaṃ prāptā tathā vede 'pi kalpyatām ||</p>
    <p xml:id="v2.80ab" n="2.80ab">tasmād dṛḍhaṃ yadutpannaṃ nāpi saṃvādamṛcchati |</p>
    <p xml:id="v2.80cd" n="2.80cd">jñānāntareṇa vijñānaṃ tatpramāṇaṃ pratīyatām ||</p>
    <p xml:id="v2.81ab" n="2.81ab">na cānumānataḥ sādhyā śabdādīnāṃ pramāṇatā |</p>
    <p xml:id="v2.81cd" n="2.81cd">sarvasyaiva hi mā prāpat pramāṇāntarasādhyatā ||</p>
    <p xml:id="v2.82ab" n="2.82ab">nanu pramāṇam ityevaṃ pratyakṣādi na gṛhyate |</p>
    <p xml:id="v2.82cd" n="2.82cd">na cetthamagṛhītena vyavahāro 'vakalpate ||</p>
    <p xml:id="v2.83ab" n="2.83ab">prāmāṇyaṃ grahaṇāt pūrvaṃ svarūpeṇaiva saṃsthitam |</p>
    <p xml:id="v2.83cd" n="2.83cd">nirapekṣaṃ svakāryeṣu gṛhyate pratyayāntaraiḥ ||</p>
    <p xml:id="v2.84ab" n="2.84ab">tenāsya jñāyamānatvaṃ prāmāṇye nopayujyate |</p>
    <p xml:id="v2.84cd" n="2.84cd">viṣayānubhāvo hy atra pūrvasmād eva labhyate |</p>
    <p xml:id="v2.85ab" n="2.85ab">apramāṇaṃ punaḥ svārthagrāhakaṃ syāt svarūpataḥ |</p>
    <p xml:id="v2.85cd" n="2.85cd">nivṛttis tasya mithyātve nāgṛhīte parair bhavet ||</p>
    <p xml:id="v2.86ab" n="2.86ab">na hy arthasyātathābhāvaḥ pūrveṇārthas tathātvavat |</p>
    <p xml:id="v2.86cd" n="2.86cd">tatrāpy arthānyathābhāve dhīr yad vā duṣṭakāraṇe ||</p>
    <p xml:id="v2.87ab" n="2.87ab">tāvataiva ca mithyātvaṃ gṛhyate nānyahetukam |</p>
    <p xml:id="v2.87cd" n="2.87cd">utpattyavasthaṃ caivedaṃ pramāṇam iti mīyate ||</p>
    <p xml:id="v2.88ab" n="2.88ab">ato yatrāpi mithyātvaṃ parebhyaḥ pratipādyate |</p>
    <p xml:id="v2.88cd" n="2.88cd">tatrāpy etad dvayaṃ vācyaṃ na tu sādharmyamātrakam ||</p>
    <p xml:id="v2.89ab" n="2.89ab">codanārthānyathābhāvaṃ kurvataś cānumānataḥ |</p>
    <p xml:id="v2.89cd" n="2.89cd">tajjñānenaiva yo bādhaḥ sa kathaṃ vinivāryate ||</p>
    <p xml:id="v2.90ab" n="2.90ab">tanmithyātvād abādhaś cet, prāptam anyonyasaṃśrayam |</p>
    <p xml:id="v2.90cd" n="2.90cd">nānumānād ato 'nyad dhi bādhakaṃ kiñ cid asti te ||</p>
    <p xml:id="v2.91ab" n="2.91ab">na cānyair agrahe 'rthasya syād abhāvo rasādivat |</p>
    <p xml:id="v2.91cd" n="2.91cd">teṣāṃ jihvādibhir yasmān niyamo grahaṇe 'sti hi ||</p>
    <p xml:id="v2.92ab" n="2.92ab">taddhiyaivārthabodhaś cet, tādṛgdharme bhaviṣyati |</p>
    <p xml:id="v2.92cd" n="2.92cd">mamāsiddham idaṃ kin tu vedāj jāte 'vabodhane |</p>
    <p xml:id="v2.93ab" n="2.93ab">vaktuṃ na dveṣamātreṇa yujyate satyavādinā |</p>
    <p xml:id="v2.93cd" n="2.93cd">dveṣād asammatatvād vā na ca syād apramāṇatā ||</p>
    <p xml:id="v2.94ab" n="2.94ab">na cātmecchābhyanujñābhyāṃ prāmāṇyam avakalpate |</p>
    <p xml:id="v2.94cd" n="2.94cd">agnidāhādiduḥkhasya na hy apratyakṣateṣyate ||</p>
    <p xml:id="v2.95ab" n="2.95ab">na cābhilāpikaṃ jñānaṃ prāmāṇyenāvadhāryate |</p>
    <p xml:id="v2.95cd" n="2.95cd">tasmād ālokavad vede sarvasādhāraṇe sati ||</p>
    <p xml:id="v2.96ab" n="2.96ab">naivaṃ vipratipattavyam, bauddhāder vakṣyate 'ntaram |</p>
    <p xml:id="v2.96cd" n="2.96cd">puruṣāśaktitas tatra sāpavādatvasambhavaḥ ||</p>
    <p xml:id="v2.97ab" n="2.97ab">vedasyāpauruṣeyatve siddhā tv evaṃ pramāṇatā |</p>
    <p xml:id="v2.97cd" n="2.97cd">kartṛmattve tu vedasya samyaṅmithyātvavādibhiḥ ||</p>
    <p xml:id="v2.98ab" n="2.98ab">kartā guṇāś ca doṣāś ca mahājanaparigrahaḥ |</p>
    <p xml:id="v2.98cd" n="2.98cd">evamādi vinā yuktyā kalpyam, mīmāṃsakaiḥ punaḥ ||</p>
    <p xml:id="v2.99ab" n="2.99ab">idānīm iva sarvatra dṛṣṭān nādhikam iṣyate |</p>
    <p xml:id="v2.99cd" n="2.99cd">evambhūtasya vedasya jñānotpattiṃ prakurvataḥ ||</p>
    <p xml:id="v2.100ab" n="2.100ab">svarūpaviparītatvasaṃśayau bhāṣyavāritau |</p>
    <p xml:id="v2.100cd" n="2.100cd">nivārayiṣyate cāpi duṣṭakāraṇakalpanā ||</p>
    <p xml:id="v2.101ab" n="2.101ab">puruṣābhāvatas tena taddvāreṇāpy aśaṅkitau |</p>
    <p xml:id="v2.101cd" n="2.101cd">tathā satyatathābhāvo buddhyanutpattim āśritaḥ ||</p>
    <p xml:id="v2.102ab" n="2.102ab">tatra vipratiṣiddhatvaṃ bravītītyevamādinā |</p>
    <p xml:id="v2.102cd" n="2.102cd">yathādṛṣṭārthavāditvaṃ tac cet pratyayitāditi ||</p>
    <p xml:id="v2.103ab" n="2.103ab">indriyeti tu mūlaṃ ced asyāstītyevam abravīt |</p>
    <p xml:id="v2.103cd" n="2.103cd">draṣṭṛtvasatyavāditve tac cet pratyayitāditi ||</p>
    <p xml:id="v2.104ab" n="2.104ab">dṛśyamānārthavāditve syād anāptoktisatyatā |</p>
    <p xml:id="v2.104cd" n="2.104cd">evaṃ tv ekāṅgavaikalyāt pratyudāharaṇasthitiḥ ||</p>
    <p xml:id="v2.105ab" n="2.105ab">ekaikābhāvamātre syād āptatvaindriyakatvayoḥ |</p>
    <p xml:id="v2.105cd" n="2.105cd">apratyayitapakṣe syād aindriyasyāpy asatyatā ||</p>
    <p xml:id="v2.106ab" n="2.106ab">anindriyatvapakṣe vā satpratyayitabhāṣitam |</p>
    <p xml:id="v2.106cd" n="2.106cd">vyāhatagranthataivaṃ syāt, tasmāt pūrveṇa satyatā ||</p>
    <p xml:id="v2.107ab" n="2.107ab">pareṇa mūlasadbhāva indriyeṇa tu darśitaḥ |</p>
    <p xml:id="v2.107cd" n="2.107cd">aprāmāṇyanivṛttyarthaṃ doṣābhāvopavarṇanam ||</p>
    <p xml:id="v2.108ab" n="2.108ab">guṇāt prāmāṇyam ityevaṃ tatpūrvaṃ sunirākṛtam |</p>
    <p xml:id="v2.108cd" n="2.108cd">pūrvatra pratiṣiddhatvān naitat prāmāṇyakāraṇam ||</p>
    <p xml:id="v2.109ab" n="2.109ab">samuccayārtho vāśabdaḥ pūrvasmin, uttaratra ca |</p>
    <p xml:id="v2.109cd" n="2.109cd">vikalpenobhayor āha pratyudāharaṇe pṛthak ||</p>
    <p xml:id="v2.110ab" n="2.110ab">śakye 'py asatye mithyātvaṃ dṛṣṭaṃ satye 'py aśaktike |</p>
    <p xml:id="v2.110cd" n="2.110cd">nānena vacaneneha sarvajñatvanirākriyā ||</p>
    <p xml:id="v2.111ab" n="2.111ab">vacanād ṛta ityevam apavādo hi saṃśritaḥ |</p>
    <p xml:id="v2.111cd" n="2.111cd">yadi ṣaḍbhiḥ pramāṇaiḥ syāt sarvajñaḥ kena vāryate ||</p>
    <p xml:id="v2.112ab" n="2.112ab">ekena tu pramāṇena sarvajño yena kalpyate |</p>
    <p xml:id="v2.112cd" n="2.112cd">nūnaṃ sa cakṣuṣā sarvān rasādīn pratipadyate ||</p>
    <p xml:id="v2.113ab" n="2.113ab">yajjātīyaiḥ pramāṇais tu yajjātīyārthadarśanam |</p>
    <p xml:id="v2.113cd" n="2.113cd">bhaved idānīṃ lokasya tathā kālāntare 'py abhūt |</p>
    <p xml:id="v2.114ab" n="2.114ab">yatrāpy atiśayo dṛṣṭaḥ sa svārthānatilaṅghanāt |</p>
    <p xml:id="v2.114cd" n="2.114cd">dūrasūkṣmādidṛṣṭau syān na rūpe śrotravṛttitā ||</p>
    <p xml:id="v2.115ab" n="2.115ab">bhaviṣyati na dṛṣṭaṃ ca pratyakṣasya manāgapi |</p>
    <p xml:id="v2.115cd" n="2.115cd">sāmarthyam, nānumānāder liṅgādirahite kva cit ||</p>
    <p xml:id="v2.116ab" n="2.116ab">sarvajñakalpanānyais tu vede cāpauruṣeyatā |</p>
    <p xml:id="v2.116cd" n="2.116cd">tulyatā kalpitā yena tenedaṃ sampradhāryatām ||</p>
    <p xml:id="v2.117ab" n="2.117ab">sarvajño dṛśyate tāvan nedānīm asmadādibhiḥ |</p>
    <p xml:id="v2.117cd" n="2.117cd">nirākaraṇavacchakyā na cāsīd iti kalpanā ||</p>
    <p xml:id="v2.118ab" n="2.118ab">na cāgamena sarvajñaḥ, tadīye 'nyonyasaṃśrayāt |</p>
    <p xml:id="v2.118cd" n="2.118cd">narāntarapraṇītasya prāmāṇyaṃ gamyate katham ||</p>
    <p xml:id="v2.119ab" n="2.119ab">na cāpy evamparo nityaḥ śakyo labdhum ihāgamaḥ |</p>
    <p xml:id="v2.119cd" n="2.119cd">nityaś ced arthavādatvaṃ tatpare syād anityatā ||</p>
    <p xml:id="v2.120ab" n="2.120ab">āgamasya ca nityatve siddhe tatkalpanā vṛthā |</p>
    <p xml:id="v2.120cd" n="2.120cd">yatas taṃ pratipadyante dharmam eva tato narāḥ ||</p>
    <p xml:id="v2.121ab" n="2.121ab">yo 'pīndriyārthasambandhaviṣaye satyavāditām |</p>
    <p xml:id="v2.121cd" n="2.121cd">dṛṣṭvā tadvacanatvena śraddheye 'rthe 'pi kalpayet ||</p>
    <p xml:id="v2.122ab" n="2.122ab">tenāpi pāratantryeṇa bādhitā syāt pramāṇatā |</p>
    <p xml:id="v2.122cd" n="2.122cd">prāmāṇyaṃ cet svayaṃ tasya kāpekṣānyendriyādiṣu ||</p>
    <p xml:id="v2.123ab" n="2.123ab">yathaivātrendriyādibhyaḥ paricchedāt pramāṇatā |</p>
    <p xml:id="v2.123cd" n="2.123cd">śraddheye 'pi tathaiva syān na svātantryeṇa labhyate |</p>
    <p xml:id="v2.124ab" n="2.124ab">yathā ca teṣāṃ satyatvaṃ sidhyaty etena hetunā |</p>
    <p xml:id="v2.124cd" n="2.124cd">tathānyānavabuddhārthaprāmāṇyābhāvasādhanam |</p>
    <p xml:id="v2.125ab" n="2.125ab">aśraddheyārthasatyatvaṃ śraddheye cāpy asatyatā |</p>
    <p xml:id="v2.125cd" n="2.125cd">pūrvajñānānuvāditvaṃ dṛṣṭāntavad iheṣyatām ||</p>
    <p xml:id="v2.126ab" n="2.126ab">api cālaukikārthatve sati puṃvākyahetukam |</p>
    <p xml:id="v2.126cd" n="2.126cd">mithyātvaṃ bauddhavākyānāṃ syād anyonyaṃ sapakṣataḥ ||</p>
    <p xml:id="v2.127ab" n="2.127ab">dharmādharmātiriktārthe prāmāṇyaṃ ca prasajyate |</p>
    <p xml:id="v2.127cd" n="2.127cd">sāṃkhyādiṣu ca jīvatsu dṛṣṭānto durlabho 'sya ca |</p>
    <p xml:id="v2.128ab" n="2.128ab">alaukikārthavācitvaṃ nṛvākyatve satīti ca |</p>
    <p xml:id="v2.128cd" n="2.128cd">parasparam apekṣyaiva bauddhādeḥ syān mṛṣārthatā ||</p>
    <p xml:id="v2.129ab" n="2.129ab">vaded evaṃ ca yo nāma vādī prathamasaṅgataḥ |</p>
    <p xml:id="v2.129cd" n="2.129cd">tasyāpi hetuḥ syād eṣa bhavantaṃ pratyasaṃśayam ||</p>
    <p xml:id="v2.130ab" n="2.130ab">buddhādīnām asarvajñam iti satyaṃ vaco mama |</p>
    <p xml:id="v2.130cd" n="2.130cd">maduktatvād yathaivāgnir uṣṇo bhāsvara ity api ||</p>
    <p xml:id="v2.131ab" n="2.131ab">pratyakṣaṃ ca maduktatvaṃ tvayā sādhyā taduktatā |</p>
    <p xml:id="v2.131cd" n="2.131cd">tena hetur madīyaḥ syāt sandigdhāsiddhatā tava ||</p>
    <p xml:id="v2.132ab" n="2.132ab">pratyakṣādyavisaṃvādi prameyatvādi yasya ca |</p>
    <p xml:id="v2.132cd" n="2.132cd">sadbhāvavāraṇe śaktaṃ ko nu taṃ kalpayiṣyati ||</p>
    <p xml:id="v2.133ab" n="2.133ab">na cāpi smṛtyavicchedāt sarvajñaḥ parikalpyate |</p>
    <p xml:id="v2.133cd" n="2.133cd">vigānāt, chinnamūlatvāt, kaiś cid eva parigrahāt ||</p>
    <p xml:id="v2.134ab" n="2.134ab">sarvajño 'sāv iti hy eva tatkāle tu bubhutsubhiḥ |</p>
    <p xml:id="v2.134cd" n="2.134cd">tajjñānajñeyavijñānarahitair gamyate katham ||</p>
    <p xml:id="v2.135ab" n="2.135ab">kalpanīyāś ca sarvajñā bhaveyur bahavas tava |</p>
    <p xml:id="v2.135cd" n="2.135cd">ya eva syād asarvajñaḥ sa sarvajñaṃ na budhyate ||</p>
    <p xml:id="v2.136ab" n="2.136ab">sarvajño 'navabuddhaś ca yenaiva syān na taṃ prati |</p>
    <p xml:id="v2.136cd" n="2.136cd">tadvākyānāṃ pramāṇatvaṃ mūlājñāne 'nyavākyavat ||</p>
    <p xml:id="v2.137ab" n="2.137ab">rāgādirahite cāsmin nirvyāpāre vyavasthite |</p>
    <p xml:id="v2.137cd" n="2.137cd">deśanānyapraṇītaiva syād ṛte pratyavekṣaṇāt ||</p>
    <p xml:id="v2.138ab" n="2.138ab">sānnidhyamātratas tasya puṃsaścintāmaṇer iva |</p>
    <p xml:id="v2.138cd" n="2.138cd">niḥsaranti yathākāmaṃ kuḍyādibhyo 'pi deśanāḥ ||</p>
    <p xml:id="v2.139ab" n="2.139ab">evamādyucyamānaṃ tu śraddadhānasya śobhate |</p>
    <p xml:id="v2.139cd" n="2.139cd">kuḍyādiniḥsṛtatvāc ca nāśvāso deśanāsu naḥ ||</p>
    <p xml:id="v2.140ab" n="2.140ab">kin nu buddhapraṇītāḥ syuḥ kimu kaiś cid durātmabhiḥ |</p>
    <p xml:id="v2.140cd" n="2.140cd">adṛśyair vipralambhārthaṃ piśācādibhir īritāḥ ||</p>
    <p xml:id="v2.141ab" n="2.141ab">evaṃ yaiḥ kevalaṃ jñānam indriyādyanapekṣiṇaḥ |</p>
    <p xml:id="v2.141cd" n="2.141cd">sūkṣmātītādiviṣayaṃ jīvasya parikalpitam ||</p>
    <p xml:id="v2.142ab" n="2.142ab">narte tadāgamāt sidhyen na ca tenāgamo vinā |</p>
    <p xml:id="v2.142cd" n="2.142cd">dṛṣṭānto 'pi na tasyānyo nṛṣu kaś cit pravartate ||</p>
    <p xml:id="v2.143ab" n="2.143ab">nityāgamāvabodho 'pi pratyākhyeyo 'nayā diśā |</p>
    <p xml:id="v2.143cd" n="2.143cd">na hi tatrāpi visrambho dṛṣṭo 'nena kṛto 'tha vā ||</p>
    <p xml:id="v2.144ab" n="2.144ab">sarvadā cāpi puruṣāḥ prāyeṇānṛtavādinaḥ |</p>
    <p xml:id="v2.144cd" n="2.144cd">yathādyatve na visrambhas tathātītārthakīrtane ||</p>
    <p xml:id="v2.145ab" n="2.145ab">svapnādijñānavac cāpi pratyayo 'syāgamārthayoḥ |</p>
    <p xml:id="v2.145cd" n="2.145cd">bhaved iti saśaṅkānāṃ prāmāṇyaṃ gamyate katham ||</p>
    <p xml:id="v2.146ab" n="2.146ab">puruṣātiśayaś ceṣṭaḥ saiva cāgamanityatā |</p>
    <p xml:id="v2.146cd" n="2.146cd">kalpitaṃ smaraṇaṃ cāsya janmāntaranibandhanam ||</p>
    <p xml:id="v2.147ab" n="2.147ab">grāhyatve cāgamasyaivaṃ dveṣo 'rthagrahaṇe vṛthā |</p>
    <p xml:id="v2.147cd" n="2.147cd">yo hy anuccāritaṃ śabdaṃ gahṇātyarthe 'sya kā kathā |</p>
    <p xml:id="v2.148ab" n="2.148ab">pumāṃs tāvat svatantraḥ syād arthagrahaṇavādinām |</p>
    <p xml:id="v2.148cd" n="2.148cd">āgamapratibhāne tu pāratantryaṃ dvayor api ||</p>
    <p xml:id="v2.149ab" n="2.149ab">anekapuruṣasthatvād ekatraiva ca janmani |</p>
    <p xml:id="v2.149cd" n="2.149cd">grahaṇasmaraṇād vede na svātantryaṃ vihanyate ||</p>
    <p xml:id="v2.150ab" n="2.150ab">anyathākaraṇe cāsya bahubhyaḥ syān nivāraṇam |</p>
    <p xml:id="v2.150cd" n="2.150cd">ekasya pratibhānaṃ tu kṛtakān na viśiṣyate ||</p>
    <p xml:id="v2.151ab" n="2.151ab">ataś ca sampradāye ca naikaḥ puruṣa iṣyate |</p>
    <p xml:id="v2.151cd" n="2.151cd">bahavaḥ paratantrāḥ syuḥ sarve hy adyatvavannarāḥ ||</p>
    <p xml:id="v2.152ab" n="2.152ab">evaṃ ca kalpayantyanye yāvadāgamasiddhaye |</p>
    <p xml:id="v2.152cd" n="2.152cd">tāvan na kalpayaty etat samatvaṃ jaimineḥ paraiḥ ||</p>
    <p xml:id="v2.153ab" n="2.153ab">na hi dṛṣṭādhikaṃ kiñ cit prāmāṇye tena kalpyate |</p>
    <p xml:id="v2.153cd" n="2.153cd">aprāmāṇyanimitteṣu parasyādṛṣṭakalpanā ||</p>
    <p xml:id="v2.154ab" n="2.154ab">dṛṣṭaprāmāṇyabādhaś ca nāstikasya prasajyate |</p>
    <p xml:id="v2.154cd" n="2.154cd">utpanne sati vijñāne balād bādhaprakalpanā ||</p>
    <p xml:id="v2.155ab" n="2.155ab">sādhite puruṣābhāve nirdoṣajñānajanmanaḥ |</p>
    <p xml:id="v2.155cd" n="2.155cd">pratyakṣān nāstikair vācyo viśeṣaś codanādhiyaḥ ||</p>
    <p xml:id="v2.156ab" n="2.156ab">upadeśo 'nyathā na syād atīndriyanidandhanaḥ |</p>
    <p xml:id="v2.156cd" n="2.156cd">tasya kartrā na ced dṛṣṭaḥ so 'rtha ity arthakalpanā ||</p>
    <p xml:id="v2.157ab" n="2.157ab">yad vānumānam evedam upadeśitvam ucyate |</p>
    <p xml:id="v2.157cd" n="2.157cd">dṛṣṭārthapūrvatāvyāptam, vyatireko 'sya nanv iti ||</p>
    <p xml:id="v2.158ab" n="2.158ab">anyathāpy upapannatvaṃ vyāmohād iti kathyate |</p>
    <p xml:id="v2.158cd" n="2.158cd">liṅgasya vyabhicāro vā bālavākyanidarśanāt |</p>
    <p xml:id="v2.159ab" n="2.159ab">vedāj jñātvopadiṣṭaṃ ced ityevaṃ siddhasādhanam |</p>
    <p xml:id="v2.159cd" n="2.159cd">vedād apītyanenoktam, manvādeś caitad iṣyate ||</p>
    <p xml:id="v2.160ab" n="2.160ab">anyathā saṃvidāno 'pi vivakṣaty anyathā yataḥ |</p>
    <p xml:id="v2.160cd" n="2.160cd">tasmād ekāntato nāsti puṃvākyāt taddhiyāṃ gatiḥ ||</p>
    <p xml:id="v2.161ab" n="2.161ab">bhrāntasyānyavivakṣāyām anyad vākyaṃ ca dṛśyate |</p>
    <p xml:id="v2.161cd" n="2.161cd">yathāvivakṣam apy etat tasmān naiva pravartate ||</p>
    <p xml:id="v2.162ab" n="2.162ab">vaktṛdhīr āptavākyeṣu gamyate, anyatra viplutiḥ |</p>
    <p xml:id="v2.162cd" n="2.162cd">tenotsargāpavādābhyāṃ vacasaḥ śaktir ucyate ||</p>
    <p xml:id="v2.163ab" n="2.163ab">padārtharacanāyatto vākyārthapratyayodbhavaḥ |</p>
    <p xml:id="v2.163cd" n="2.163cd">vivakṣāpūrvavijñānavaśāc ca racanākṛtiḥ ||</p>
    <p xml:id="v2.164ab" n="2.164ab">vivakṣāntarayuktā hi kurvāṇā racanāntaram |</p>
    <p xml:id="v2.164cd" n="2.164cd">āvāpodvāpabhedena dṛśyante 'rtheṣu mānavāḥ |</p>
    <p xml:id="v2.165ab" n="2.165ab">tenārthapratyayotpāde śroturjāte 'pi vākyataḥ |</p>
    <p xml:id="v2.165cd" n="2.165cd">jñāto nūnam aneneti vakturjñāne matir bhavet ||</p>
    <p xml:id="v2.166ab" n="2.166ab">āptoktikāraṇaṃ kañ cid anuyuṅkte naraṃ yadā |</p>
    <p xml:id="v2.166cd" n="2.166cd">tadā ca nirdiśatyāptaṃ sa jānātyetad ityasau ||</p>
    <p xml:id="v2.167ab" n="2.167ab">tajjñānāntaritatvāc ca śabdās tāvad udāsate |</p>
    <p xml:id="v2.167cd" n="2.167cd">prāmāṇyasthāpanaṃ tu syād vaktṛdhīhetusambhavāt ||</p>
    <p xml:id="v2.168ab" n="2.168ab">arthe pūrvapratīte 'pi niścayo hi tadāśrayaḥ |</p>
    <p xml:id="v2.168cd" n="2.168cd">tenārthajñānagamyāpi prāmāṇye saiva pūrvabhāk |</p>
    <p xml:id="v2.169ab" n="2.169ab">ato 'tra puṃnimittatvād upapannā mṛṣārthatā |</p>
    <p xml:id="v2.169cd" n="2.169cd">na tu syāt tatsvabhāvatvaṃ vede vakturabhāvataḥ |</p>
    <p xml:id="v2.170ab" n="2.170ab">tadbuddhyantarayor nāstīty artho 'rthaiś ca pratīyate |</p>
    <p xml:id="v2.170cd" n="2.170cd">ato na jñānapūrvatvam apekṣyaṃ nāyathārthatā ||</p>
    <p xml:id="v2.171ab" n="2.171ab">apramāṇatvasiddhau vā dṛṣṭānto ya udāhṛtaḥ |</p>
    <p xml:id="v2.171cd" n="2.171cd">buddhādivacanaṃ tasya sādhyenāsaṅgatocyate ||</p>
    <p xml:id="v2.172ab" n="2.172ab">teṣām api hi yat kāryaṃ pūrvatra pratipāditam |</p>
    <p xml:id="v2.172cd" n="2.172cd">tatra samyaktvam arthe tu vyāpāro naiva vidyate ||</p>
    <p xml:id="v2.173ab" n="2.173ab">svavyāpārātirikte 'rthe vedasyāpi mṛṣārthatā |</p>
    <p xml:id="v2.173cd" n="2.173cd">pūrvapakṣārthavattvena prasaktā siddhasādhyatā ||</p>
    <p xml:id="v2.174ab" n="2.174ab">ajñātvaivamabhiprāyaṃ kṛtakākṛtakatvayoḥ |</p>
    <p xml:id="v2.174cd" n="2.174cd">satyamithyātvahetūktimātrajñānāt paro 'bravīt ||</p>
    <p xml:id="v2.175ab" n="2.175ab">nanu sāmānyatodṛṣṭam, nānyatvād ityadūṣaṇam |</p>
    <p xml:id="v2.175cd" n="2.175cd">anyatvād eva dṛṣṭānto na hi pakṣe sapakṣatā ||</p>
    <p xml:id="v2.176ab" n="2.176ab">tasmād ayam abhiprāyo bhāṣyakārasya varṇyate |</p>
    <p xml:id="v2.176cd" n="2.176cd">abhyupetyārthaviṣayaṃ vākyavyāpāram ucyate |</p>
    <p xml:id="v2.177ab" n="2.177ab">yadi syād vyavadhāne 'pi vākyārthāpekṣayānṛtam |</p>
    <p xml:id="v2.177cd" n="2.177cd">dṛṣṭānto nṛvaco 'trāpi hetuḥ sādhāraṇo bhavet ||</p>
    <p xml:id="v2.178ab" n="2.178ab">satyeṣv api hi dṛṣṭaiva paurṣeyeṣu vākyatā |</p>
    <p xml:id="v2.178cd" n="2.178cd">atīndriye 'pi kiñ cid dhi satyaṃ dṛṣṭaṃ yadṛcchayā ||</p>
    <p xml:id="v2.179ab" n="2.179ab">nānyatvād iti cānena paroktād anyatocyate |</p>
    <p xml:id="v2.179cd" n="2.179cd">anyo hy eṣa tadābhāsaḥ, vipakṣaṃ vānyam abravīt |</p>
    <p xml:id="v2.180ab" n="2.180ab">yad vānyasmād visaṃvādān mithyātvaṃ tatra na tv iha |</p>
    <p xml:id="v2.180cd" n="2.180cd">viṣayasyāpi cānyatvāt sādhanāsaṅgataiva sā ||</p>
    <p xml:id="v2.181ab" n="2.181ab">na hy anyasyeti naikasmin mṛṣārthe 'nyamṛṣārthatā |</p>
    <p xml:id="v2.181cd" n="2.181cd">vivakṣāyā mṛṣārthatve na ca vākye mṛṣārthatā ||</p>
    <p xml:id="v2.182ab" n="2.182ab">śyāmatve puṃstvavac caitat sādhāraṇye nidarśanam |</p>
    <p xml:id="v2.182cd" n="2.182cd">parokter vāpi duṣṭatvād vikalpasamam ucyate ||</p>
    <p xml:id="v2.183ab" n="2.183ab">yad vā pramāṇam evedaṃ samyaktve 'nyatvam ucyate |</p>
    <p xml:id="v2.183cd" n="2.183cd">dhiruddhāvyabhicāritvaṃ bādho vāpy anumānataḥ |</p>
    <p xml:id="v2.184ab" n="2.184ab">codanājanitā buddhiḥ pramāṇaṃ doṣavarjitaiḥ |</p>
    <p xml:id="v2.184cd" n="2.184cd">kāraṇair janyamānatvāl liṅgāptoktyakṣabuddhivat |</p>
    <p xml:id="v2.185ab" n="2.185ab">tathānāptāpraṇītoktijanyatvād bādhavarjanāt |</p>
    <p xml:id="v2.185cd" n="2.185cd">deśakālādibhedādau cāptoktipratyayo yathā ||</p>
    <p xml:id="v2.186ab" n="2.186ab">akartṛkatvasiddhyā ca hetutvaṃ sādhayiṣyate |</p>
    <p xml:id="v2.186cd" n="2.186cd">evamādyavabudhyāyaṃ nānyatvād ity avocata |</p>
    <p xml:id="v2.187ab" n="2.187ab">pratyakṣas tv iti dārḍhyaṃ vā prāthamyaṃ vāpi lakṣayet |</p>
    <p xml:id="v2.187cd" n="2.187cd">svarūpataḥ pramāṇatvaṃ mithyātvaṃ pararūpataḥ ||</p>
    <p xml:id="v2.188ab" n="2.188ab">jñānābhāvaś ca mithyātvaṃ dvayasyāsambhavād yadi |</p>
    <p xml:id="v2.188cd" n="2.188cd">pratyakṣaṃ tatpareṣāṃ ca siddham asyānumānataḥ ||</p>
    <p xml:id="v2.189ab" n="2.189ab">yathā ca tava mithyātvaṃ sādhanaṃ sādhayed idam |</p>
    <p xml:id="v2.189cd" n="2.189cd">tathā ca bādhakādhīnaṃ mithyātvam api sādhayet ||</p>
    <p xml:id="v2.190ab" n="2.190ab">dharma ity upasaṃhārye yacchreyaskarabhāṣaṇam |</p>
    <p xml:id="v2.190cd" n="2.190cd">taddharmapadavācyārthanirūpaṇavivakṣayā ||</p>
    <p xml:id="v2.191ab" n="2.191ab">śreyo hi puruṣaprītiḥ sā dravyaguṇakarmabhiḥ |</p>
    <p xml:id="v2.191cd" n="2.191cd">codanālakṣaṇaiḥ sādhyā tasmāt teṣv eva dharmatā ||</p>
    <p xml:id="v2.192ab" n="2.192ab">anyat sādhyam adṛṣṭvaiva yāgādīnanuniṣṭhataḥ |</p>
    <p xml:id="v2.192cd" n="2.192cd">dhārmikatvasamākhyānaṃ tadyogād iti gamyate ||</p>
    <p xml:id="v2.193ab" n="2.193ab">paśvādīni ca dharmasya phalānīti vyavasthitam |</p>
    <p xml:id="v2.193cd" n="2.193cd">citrāgodohanādīnāṃ tāny uktāni phalāni ca ||</p>
    <p xml:id="v2.194ab" n="2.194ab">tasmāt teṣv eva dharmatvam, dhrmāṇīti ca darśanāt |</p>
    <p xml:id="v2.194cd" n="2.194cd">liṅgasaṃkhyāvinirmukto dharmaśabdo nidarśanam |</p>
    <p xml:id="v2.195ab" n="2.195ab">antaḥkaraṇavṛttau vā vāsanāyāṃ ca cetasaḥ |</p>
    <p xml:id="v2.195cd" n="2.195cd">pudgaleṣu ca puṇyeṣu nṛguṇe 'pūrvajanmani ||</p>
    <p xml:id="v2.196ab" n="2.196ab">prayogo dharmaśabdasya na dṛṣṭaḥ, na ca sādhanam |</p>
    <p xml:id="v2.196cd" n="2.196cd">puruṣārthasya te jñātuṃ śakyante codanādibhiḥ ||</p>
    <p xml:id="v2.197ab" n="2.197ab">na ca vastvantaraṃ śakyam apūrvaṃ svargayāgayoḥ |</p>
    <p xml:id="v2.197cd" n="2.197cd">jñātuṃ sādhanabhūtaṃ vā sādhyaṃ vā nāpy ato 'nyathā |</p>
    <p xml:id="v2.198ab" n="2.198ab">śrutasādhanasādhyatvatyāgenāśrutakalpanā |</p>
    <p xml:id="v2.198cd" n="2.198cd">prasajyetāsya tādrūpye vyatireke tv arūpatā ||</p>
    <p xml:id="v2.199ab" n="2.199ab">tasmāt phale pravṛttasya yāgādeḥ śaktimātrakam |</p>
    <p xml:id="v2.199cd" n="2.199cd">utpattau vāpi paśvāder apūrvaṃ na tataḥ pṛthak ||</p>
    <p xml:id="v2.200ab" n="2.200ab">śaktayaḥ sarvabhāvānāṃ bhāvaśabdair viśeṣataḥ |</p>
    <p xml:id="v2.200cd" n="2.200cd">nopākhyāyanta ityevaṃ nāpūrvaṃ dharmaśabdatā |</p>
    <p xml:id="v2.201ab" n="2.201ab">purastāc codanāśabdo vidhāv eva vyavasthitaḥ |</p>
    <p xml:id="v2.201cd" n="2.201cd">na ca tallakṣaṇā hiṃsā pratyudāharaṇaṃ katham ||</p>
    <p xml:id="v2.202ab" n="2.202ab">codanālakṣaṇo yaś ca śyenādir hi gamyate |</p>
    <p xml:id="v2.202cd" n="2.202cd">niṣedhābhāvatas tasya kathaṃ brūyād anarthatā ||</p>
    <p xml:id="v2.203ab" n="2.203ab">yady api syād vidhispṛṣṭe niṣedho naiva tādṛśaḥ |</p>
    <p xml:id="v2.203cd" n="2.203cd">vijñāyate hy anarthatvaṃ ṣoḍaśigrahaṇādivat ||</p>
    <p xml:id="v2.204ab" n="2.204ab">codanālakṣaṇaṃ coktvā niṣiddhatvād virudhyate |</p>
    <p xml:id="v2.204cd" n="2.204cd">śyenādāv upadiṣṭe ca hiṃsā hīti na yujyate ||</p>
    <p xml:id="v2.205ab" n="2.205ab">hiṃsā hi phalam eteṣāṃ bhinnā tebhyaḥ svarūpataḥ |</p>
    <p xml:id="v2.205cd" n="2.205cd">sā hi prāṇaviyogātmā śyenas tatrāsivatpṛthak ||</p>
    <p xml:id="v2.206ab" n="2.206ab">upadeśābhidhānaṃ ca nāvidheye 'vakalpate |</p>
    <p xml:id="v2.206cd" n="2.206cd">śyenāder avidhāne ca kasyānyasya vidheyatā ||</p>
    <p xml:id="v2.207ab" n="2.207ab">sarvatrāvasthito nyāyo bhāvanāṃśadvaye vidhiḥ |</p>
    <p xml:id="v2.207cd" n="2.207cd">sa bādhyeta, iha ye cāmī jyotiṣṭomādayo matāḥ ||</p>
    <p xml:id="v2.208ab" n="2.208ab">dharmatvena na te 'pi syur hiṃsāsādhanakā hi te |</p>
    <p xml:id="v2.208cd" n="2.208cd">na cāvidhīyamānasya phalatatsādhanāṅgatā ||</p>
    <p xml:id="v2.209ab" n="2.209ab">sādhanatvena vihitaṃ na cāvihitam ucyate |</p>
    <p xml:id="v2.209cd" n="2.209cd">sādhyatvena vidhānaṃ tu naiveṣṭaṃ lokavedayoḥ ||</p>
    <p xml:id="v2.210ab" n="2.210ab">tenaivamarthaśabdasya prayojanam ihocyate |</p>
    <p xml:id="v2.210cd" n="2.210cd">pravṛttau vā nivṛttau vā yā śabdaśravaṇena dhīḥ |</p>
    <p xml:id="v2.211ab" n="2.211ab">sā codaneti sāmānyaṃ lakṣaṇaṃ hṛdaye sthitam |</p>
    <p xml:id="v2.211cd" n="2.211cd">pravartakagṛhītis tu syād udāharaṇārthatā ||</p>
    <p xml:id="v2.212ab" n="2.212ab">tātparye hy arthaśabdasya neyaṃ vyākhyopapadyate |</p>
    <p xml:id="v2.212cd" n="2.212cd">arthagrahaṇalabhyaṃ vā tatpravartakabhāṣaṇam |</p>
    <p xml:id="v2.213ab" n="2.213ab">dharme pramāṇabhūtāyās tad vā lakṣaṇam uktavān |</p>
    <p xml:id="v2.213cd" n="2.213cd">evaṃ sati vidhibhyaḥ syād vidheyārthāvadhāraṇam ||</p>
    <p xml:id="v2.214ab" n="2.214ab">niṣedhebhyo niṣedhyānām anarthatvena nirṇayaḥ |</p>
    <p xml:id="v2.214cd" n="2.214cd">tenārthagrahaṇenoktā vidheyasyeha dharmatā ||</p>
    <p xml:id="v2.215ab" n="2.215ab">niṣedhyānām anarthatvam arthasiddhaṃ na sūtritam |</p>
    <p xml:id="v2.215cd" n="2.215cd">tasmād ubhayam ityatra vidheyapratiṣedhyayoḥ ||</p>
    <p xml:id="v2.216ab" n="2.216ab">yāgādibrahmahatyādivargayoḥ syān nidarśanam |</p>
    <p xml:id="v2.216cd" n="2.216cd">śyenādīnāṃ vidheyatvādiṣṭasyāpi ca sādhanāt ||</p>
    <p xml:id="v2.217ab" n="2.217ab">upacārād anarthatvaṃ phaladvāreṇa varṇyate |</p>
    <p xml:id="v2.217cd" n="2.217cd">pratiṣiddhā hi setyatra sphuṭam etat kariṣyate ||</p>
    <p xml:id="v2.218ab" n="2.218ab">hiṃsā hīti ca yac cāpi brūte nābhicared iti |</p>
    <p xml:id="v2.218cd" n="2.218cd">śyenādīnāṃ svarūpe tu nottaragranthasaṅgatiḥ ||</p>
    <p xml:id="v2.219ab" n="2.219ab">vihitatvān niṣedhasya pravṛttis teṣu durlabhā |</p>
    <p xml:id="v2.219cd" n="2.219cd">yadā tu codanāśabdo vidhāveva vyavasthitaḥ |</p>
    <p xml:id="v2.220ab" n="2.220ab">tadobhayādiko granthaḥ sadhyasādhanasaṃśritaḥ |</p>
    <p xml:id="v2.220cd" n="2.220cd">sādhyasādhanasambandhe vidhinā pratipādite ||</p>
    <p xml:id="v2.221ab" n="2.221ab">lakṣyamāṇatvam ubhayoḥ, dvividhaṃ ca phalaṃ kratoḥ |</p>
    <p xml:id="v2.221cd" n="2.221cd">svargādi prāpyate tatra pratiṣedhānatikramāt ||</p>
    <p xml:id="v2.222ab" n="2.222ab">atikrameṇa hiṃsādi, śāstrāntaranirīkṣayā |</p>
    <p xml:id="v2.222cd" n="2.222cd">phalāṃśe bhāvanāyāś ca pratyayo na vidhāyakaḥ ||</p>
    <p xml:id="v2.223ab" n="2.223ab">vakṣyate, jaiminiś cāha tasya lipsārthalakṣaṇā |</p>
    <p xml:id="v2.223cd" n="2.223cd">tena sāmānyataḥ prāpto vidhinā na nivāritaḥ ||</p>
    <p xml:id="v2.224ab" n="2.224ab">phalāṃśopanipātinyā hiṃsāyāḥ pratiṣedhakaḥ |</p>
    <p xml:id="v2.224cd" n="2.224cd">anarthaprāptihetutvaṃ bodhyate tatra yady api ||</p>
    <p xml:id="v2.225ab" n="2.225ab">śyenasvarūpaṃ nānarthas tatphalasya tv anarthatā |</p>
    <p xml:id="v2.225cd" n="2.225cd">parastūbhayam ityādeḥ phalasyāpi vidheyatām ||</p>
    <p xml:id="v2.226ab" n="2.226ab">bhāvanāntargatatvād vā matvānarthatvam ākṣipat |</p>
    <p xml:id="v2.226cd" n="2.226cd">naivetyetāvatā cāsya vidheyatvanirākriyā ||</p>
    <p xml:id="v2.227ab" n="2.227ab">kiṃ vidheyam idānīṃ syād āha śyenādayas tv iti |</p>
    <p xml:id="v2.227cd" n="2.227cd">praśnāpākaraṇe cātra tavyo vidhivivakṣayā ||</p>
    <p xml:id="v2.228ab" n="2.228ab">prayukto na tu sādhye 'rthe, dvaye 'py anupayogataḥ |</p>
    <p xml:id="v2.228cd" n="2.228cd">anarthasyāpi sādhyatvam avidheyasya hīṣyate ||</p>
    <p xml:id="v2.229ab" n="2.229ab">sādhyatvarahite ceṣṭā vidheye nityam arthatā |</p>
    <p xml:id="v2.229cd" n="2.229cd">śatuś ca lakṣaṇārthatvaṃ teṣāṃ cāpy upadeśanam ||</p>
    <p xml:id="v2.230ab" n="2.230ab">bruvan sphuṭīkarotīṣṭam upadeśo hi nānyathā |</p>
    <p xml:id="v2.230cd" n="2.230cd">vidhitvamādiśabdāt syād itikartavyatāsv api |</p>
    <p xml:id="v2.231ab" n="2.231ab">tasmāt phalāṃśe yā hiṃsā vaidikī sā niṣidhyate |</p>
    <p xml:id="v2.231cd" n="2.231cd">aṃśadvaye tu yā nāma tanniṣedhābhidhāyinām ||</p>
    <p xml:id="v2.232ab" n="2.232ab">aviśeṣeṇa yacchāstraṃ śirovad iti cottaram |</p>
    <p xml:id="v2.232cd" n="2.232cd">niṣedhenānavaṣṭabdhe viṣaye na hy anarthatā |</p>
    <p xml:id="v2.233ab" n="2.233ab">pratyakṣāder aśakyatvāt kalpyate niṣpramāṇikā |</p>
    <p xml:id="v2.233cd" n="2.233cd">na hi hiṃsādyanuṣṭhāne tadānīṃ doṣadarśanam ||</p>
    <p xml:id="v2.234ab" n="2.234ab">bāhye 'pi vicikitsā tu śāstrādevopajāyate |</p>
    <p xml:id="v2.234cd" n="2.234cd">hiṃsyamānasya duḥkhitvaṃ dṛśyate yan na tāvatā ||</p>
    <p xml:id="v2.235ab" n="2.235ab">karturduḥkhānumānaṃ syāt, tadānīṃ tadviparyayaḥ |</p>
    <p xml:id="v2.235cd" n="2.235cd">viṣaye 'syāḥ phalaṃ yādṛk pretya krtus tathāvidham ||</p>
    <p xml:id="v2.236ab" n="2.236ab">hiṃsā kriyāviśeṣatvāt sūte śāstroktadānavat |</p>
    <p xml:id="v2.236cd" n="2.236cd">ya evamāha, tasyāpi gurustrīgamanādibhiḥ ||</p>
    <p xml:id="v2.237ab" n="2.237ab">surāpānādibhiś cāpi vipakṣair vyabhicāritā |</p>
    <p xml:id="v2.237cd" n="2.237cd">viruddhatā ca, yādṛgdhi dānais tādṛk phalaṃ bhavet ||</p>
    <p xml:id="v2.238ab" n="2.238ab">vidhigamyaphalāvāptiḥ, aduḥkhātmakatā tathā |</p>
    <p xml:id="v2.238cd" n="2.238cd">na ca yā sampradānasya prītis tādṛk phalaṃ śrutam ||</p>
    <p xml:id="v2.239ab" n="2.239ab">dātus tena hi dṛṣṭāntaḥ sādhyahīnaḥ pratīyate |</p>
    <p xml:id="v2.239cd" n="2.239cd">sampradānaṃ ca dāne te viṣayaḥ karma hiṃsane ||</p>
    <p xml:id="v2.240ab" n="2.240ab">vaiṣamyam, sampradāne tu pakṣe tv etadviruddhatā |</p>
    <p xml:id="v2.240cd" n="2.240cd">prīyate sampradānaṃ hi devateti mataṃ tava ||</p>
    <p xml:id="v2.241ab" n="2.241ab">dṛṣṭānte karma dānaṃ cet, tasya kīdṛk phalaṃ bhavet |</p>
    <p xml:id="v2.241cd" n="2.241cd">japahomādidṛṣṭāntāt parapīḍādivarjanāt ||</p>
    <p xml:id="v2.242ab" n="2.242ab">coditatvasya hetutvād viruddhāvyabhicāritā |</p>
    <p xml:id="v2.242cd" n="2.242cd">vihitapratiṣiddhatve muktvānyan na ca kāraṇam ||</p>
    <p xml:id="v2.243ab" n="2.243ab">dharmādharmāvabodhasya tenāyuktānumānagīḥ |</p>
    <p xml:id="v2.243cd" n="2.243cd">anugrahāc ca dharmatvaṃ pīḍātaś cāpy adharmatām ||</p>
    <p xml:id="v2.244ab" n="2.244ab">vadato japasīdhvādipānādau nobhayaṃ bhavet |</p>
    <p xml:id="v2.244cd" n="2.244cd">krośatā hṛdayenāpi gurudārābhigāminām ||</p>
    <p xml:id="v2.245ab" n="2.245ab">bhūyān dharmaḥ prasajyeta bhūyasī hy upakāritā |</p>
    <p xml:id="v2.245cd" n="2.245cd">anumānapradhānasya pratiṣedhānapekṣiṇaḥ ||</p>
    <p xml:id="v2.246ab" n="2.246ab">hṛdayakrośanaṃ kasmād dṛṣṭāṃ pīḍām apaśyataḥ |</p>
    <p xml:id="v2.246cd" n="2.246cd">poḍātaś cāpy adharmatvaṃ tathā pīḍām adharmataḥ ||</p>
    <p xml:id="v2.247ab" n="2.247ab">anyonyāśrayam āpnoti vinā śāstreṇa sādhayan |</p>
    <p xml:id="v2.247cd" n="2.247cd">evamādāv aśāstrajñomleccho nodvijate kva cit ||</p>
    <p xml:id="v2.248ab" n="2.248ab">tasya nādharmayogaḥ syāt pūrvoktā yadi kalpanā |</p>
    <p xml:id="v2.248cd" n="2.248cd">tasmād anugrahaṃ pīḍāṃ tadabhāvam apāsya ca |</p>
    <p xml:id="v2.249ab" n="2.249ab">dharmādharmārthibhir nityaṃ mṛgyau vidhiniṣedhakau |</p>
    <p xml:id="v2.249cd" n="2.249cd">kva cid asyā niṣiddhatvāc chaktiḥ śāstreṇa bodhitā ||</p>
    <p xml:id="v2.250ab" n="2.250ab">pratyavāyanimittatve vidhinā nāpagacchati |</p>
    <p xml:id="v2.250cd" n="2.250cd">śāstreṇa na hi śaktīnām āvāpodvāpanakriyāḥ ||</p>
    <p xml:id="v2.251ab" n="2.251ab">vidyamānā hi kathyante śaktayo dravyakarmaṇām |</p>
    <p xml:id="v2.251cd" n="2.251cd">tad eva cedaṃ karmeti śāstram evānudhāvatā ||</p>
    <p xml:id="v2.252ab" n="2.252ab">hiṃsādīnām adharmatvaṃ kathyate nānumānataḥ |</p>
    <p xml:id="v2.252cd" n="2.252cd">evaṃ ye nipuṇaṃ prāhus tair apy etat parīkṣyatām ||</p>
    <p xml:id="v2.253ab" n="2.253ab">surāpānādibhiḥ śūdraḥ kiṃ yāti narakaṃ kṛtaiḥ |</p>
    <p xml:id="v2.253cd" n="2.253cd">vaiśyastomena vā kiṃ syād viprarājanyayoḥ phalam ||</p>
    <p xml:id="v2.254ab" n="2.254ab">pañcamyām iṣṭikaraṇānmadhyāhne cāgnihotrataḥ |</p>
    <p xml:id="v2.254cd" n="2.254cd">tasmād yady ādṛśaṃ karma yatphalotpattiśaktikam ||</p>
    <p xml:id="v2.255ab" n="2.255ab">śāstreṇa gamyate tasya tādṛśasyaiva tat phalam |</p>
    <p xml:id="v2.255cd" n="2.255cd">hiṃsā cāṃśadvayādanyā yā tasyāḥ pratiṣedhajam ||</p>
    <p xml:id="v2.256ab" n="2.256ab">pratyavāyārthatājñānam, vidhinānyatra vāryate |</p>
    <p xml:id="v2.256cd" n="2.256cd">jñānam eva ca śaktīnāṃ nāvāpodvāpanakriyāḥ ||</p>
    <p xml:id="v2.257ab" n="2.257ab">jñāyante śāstratas tāstu kriyābhedavyavasthitāḥ |</p>
    <p xml:id="v2.257cd" n="2.257cd">vyavasthāḥ śaktibhedānāṃ dṛṣṭārtheṣv api karmasu ||</p>
    <p xml:id="v2.258ab" n="2.258ab">abhinnatve 'pi dṛśyante bhujeḥ svasthātur eṣv api |</p>
    <p xml:id="v2.258cd" n="2.258cd">rūpābhede 'pi hiṃsāder bhedo 'ṅgānaṅgakāritaḥ ||</p>
    <p xml:id="v2.259ab" n="2.259ab">tathāpy ekaphalatvaṃ cet kriyātvāt sarvasaṅkaraḥ |</p>
    <p xml:id="v2.259cd" n="2.259cd">yajitvādyaviśeṣāc ca citrādiphalatulyatā ||</p>
    <p xml:id="v2.260ab" n="2.260ab">bhedāt tatra vyavasthā ced ihāpyevaṃ bhaviṣyati |</p>
    <p xml:id="v2.260cd" n="2.260cd">vidhīnāṃ vāpi sarveṣāṃ sākṣād vyavahito 'pi vā ||</p>
    <p xml:id="v2.261ab" n="2.261ab">puruṣārthaḥ phalaṃ tena nānartho 'taḥ pratīyate |</p>
    <p xml:id="v2.261cd" n="2.261cd">na caiṣu śrūyate 'narthaḥ, niṣedhān na ca kalpyate ||</p>
    <p xml:id="v2.262ab" n="2.262ab">na ca prakaraṇasthatvāt puruṣārthaḥ phalaṃ bhavet |</p>
    <p xml:id="v2.262cd" n="2.262cd">karmopakāraḥ kalpyas tu dṛṣṭo 'dṛṣṭo 'tha vā punaḥ ||</p>
    <p xml:id="v2.263ab" n="2.263ab">kalpanāvasaras tatra nānarthasyānapekṣaṇāt |</p>
    <p xml:id="v2.263cd" n="2.263cd">kratvarthaś cāpi saṃskāraḥ paśor nārādupakriyā ||</p>
    <p xml:id="v2.264ab" n="2.264ab">dṛṣṭaiva tv avadānānāṃ niṣpattiḥ kratvapekṣitā |</p>
    <p xml:id="v2.264cd" n="2.264cd">abhicāre 'py upāyasthā hiṃsā nādharma ucyate |</p>
    <p xml:id="v2.265ab" n="2.265ab">tasmād anaṅgabhūtāyāṃ hiṃsāyām etad ucyate |</p>
    <p xml:id="v2.265cd" n="2.265cd">uddeśāc ca phalatvena śyenādau na vidhīyate ||</p>
    <p xml:id="v2.266ab" n="2.266ab">bhāvanāvidhir apy eva phalāṃśād vinivartate |</p>
    <p xml:id="v2.266cd" n="2.266cd">ataḥ svato na dharmatvaṃ śyenāder nāpy adharmatā ||</p>
    <p xml:id="v2.267ab" n="2.267ab">phalānarthānubandhitvāt taddvāreṇopacaryate |</p>
    <p xml:id="v2.267cd" n="2.267cd">nirākāṅkṣasya caikena śyenasya na phaladvayam ||</p>
    <p xml:id="v2.268ab" n="2.268ab">tasmāt kriyāntarād eva hiṃsāto 'nartha ucyate |</p>
    <p xml:id="v2.268cd" n="2.268cd">phalato 'pi ca yatkarma nānarthenānubadhyate ||</p>
    <p xml:id="v2.269ab" n="2.269ab">kevalaprītihetutvāt taddharmatvena hīṣyate |</p>
    <p xml:id="v2.269cd" n="2.269cd">nanu ceṣṭābhyupāyatvāt śyenāder dharmatā bhavet ||</p>
    <p xml:id="v2.270ab" n="2.270ab">phalaṃ tāvad adharmo 'sya śyenādeḥ sampradhāryate |</p>
    <p xml:id="v2.270cd" n="2.270cd">yadi yeneṣṭasiddhiḥ syād anuṣṭhānānubandhinī ||</p>
    <p xml:id="v2.271ab" n="2.271ab">tasya dharmatvam ucyeta tataḥ śyenādivarjanam |</p>
    <p xml:id="v2.271cd" n="2.271cd">yadā tu codanāgamyaḥ kāryākāryānapekṣayā ||</p>
    <p xml:id="v2.272ab" n="2.272ab">dharmaḥ prītinimittaṃ syāt tadā śyene 'pi dharmatā |</p>
    <p xml:id="v2.272cd" n="2.272cd">yadi tv aprītihetur yaḥ sākṣād vyavahito 'pi vā ||</p>
    <p xml:id="v2.273ab" n="2.273ab">so 'dharmaś codanārthaḥ syāt tadā śyene 'py adharmatā |</p>
    <p xml:id="v2.273cd" n="2.273cd">yas tu hiṃsātvasādharmyād bāhyavaccodanāsv api ||</p>
    <p xml:id="v2.274ab" n="2.274ab">vaded anarthahetutvaṃ tasyāpy āgamabādhanam |</p>
    <p xml:id="v2.274cd" n="2.274cd">tam anādṛtya yo brūyād yāgāder apy asau vadet ||</p>
    <p xml:id="v2.275ab" n="2.275ab">svargādisādhanāśaktiṃ kriyātvād bhojanādivat |</p>
    <p xml:id="v2.275cd" n="2.275cd">gītāmantrārthavādair yā kalpyate 'narthahetutā ||</p>
    <p xml:id="v2.276ab" n="2.276ab">pratyakṣaśrutibādhyatvāt sānyārthatvena nīyate |</p>
    <p xml:id="v2.276cd" n="2.276cd">śiṣyān pratyaviśiṣṭatvāt sūtravaidikavākyayoḥ ||</p>
    <p xml:id="v2.277ab" n="2.277ab">aśakteś cobhayoḥ sāmyān na sūtreṣv ity anuttaram |</p>
    <p xml:id="v2.277cd" n="2.277cd">prāguktaparisaṃkhyāyāḥ phalam etat prakāśyate ||</p>
    <p xml:id="v2.278ab" n="2.278ab">sūtreṣu hy anayā yuktyā gatir eṣāpi yujyate |</p>
    <p xml:id="v2.278cd" n="2.278cd">tasmād āvartate sūtram, tantraṃ vā śaktibhedataḥ ||</p>
    <p xml:id="v2.279ab" n="2.279ab">ekadeśānumānād vā dve sūtre parikalpite |</p>
    <p xml:id="v2.279cd" n="2.279cd">itaretarasāmīpyād etāv eva parasparam ||</p>
    <p xml:id="v2.280ab" n="2.280ab">kalpyete vākyaśeṣāya nānyāvayavakalpanā |</p>
    <p xml:id="v2.280cd" n="2.280cd">viśiṣṭārthānuvāditvād atha vety api bhāṣite ||</p>
    <p xml:id="v2.281ab" n="2.281ab">vākyabhedaḥ sa eveti saṃjñātantratvam uttaram |</p>
    <p xml:id="v2.281cd" n="2.281cd">arthaṃ vā pratyupādānāt saṃjñālakṣaṇaśabdayoḥ |</p>
    <p xml:id="v2.282ab" n="2.282ab">tantraṃ lakṣaṇaśabdo vā vācyo dharmārthaśabdayoḥ |</p>
    <p xml:id="v2.282cd" n="2.282cd">dharme sāmānyataḥ siddhe pramāṇaṃ kathyate yadā ||</p>
    <p xml:id="v2.283ab" n="2.283ab">vṛttam eva tadārthatvaṃ kimarthaṃ punarucyate |</p>
    <p xml:id="v2.283cd" n="2.283cd">codanālakṣaṇatvasya dharmaṃ prati vidheyatā ||</p>
    <p xml:id="v2.284ab" n="2.284ab">labhyate 'rthānuvādena saṃśayo hy anyathā bhavet |</p>
    <p xml:id="v2.284cd" n="2.284cd">tathā ca ye 'py anarthasya sādhanatvena kalpitāḥ ||</p>
    <p xml:id="v2.285ab" n="2.285ab">niṣedhais te 'pi dharmāḥ syuś codanālakṣaṇatvataḥ |</p>
    <p xml:id="v2.285cd" n="2.285cd">tasmād arthāparityāgād ekārthagrahaṇaṃ yathā ||</p>
    <p xml:id="v2.286ab" n="2.286ab">labhyate vacanavyaktyā sā syād arthānuvādataḥ |</p>
    <p xml:id="v2.286cd" n="2.286cd">viśeṣaṇād vinā caitadarthasāmarthyakāritam ||</p>
    <p xml:id="v2.287ab" n="2.287ab">kathyate bhāṣyakāreṇa phalaṃ hiṃsādivarjanam ||</p>
    <p xml:id="v3.1ab" n="3.1ab">pratijñāvyatirekeṇa bhāṣyakāreṇa yady api |</p>
    <p xml:id="v3.1cd" n="3.1cd">vakṣyamāṇā svapakṣasya yuktiḥ pūrvaṃ nidarśitā ||</p>
    <p xml:id="v3.2ab" n="3.2ab">pratijñāmātram ityetajjaiminer matam ucyate |</p>
    <p xml:id="v3.2cd" n="3.2cd">vṛttikāro 'dhikaṃ vāpi bhūtādi dvāram abravīt ||</p>
    <p xml:id="v4.1ab" n="4.1ab">varṇyate sūtrabhedena yena pratyakṣalakṣaṇam |</p>
    <p xml:id="v4.1cd" n="4.1cd">tena sūtrasya sambandho vācyaḥ pūrvapratijñayā ||</p>
    <p xml:id="v4.2ab" n="4.2ab">lakṣaṇasyābhidhānaṃ tu kenāṃśenopayujyate |</p>
    <p xml:id="v4.2cd" n="4.2cd">kimarthaṃ cānumānāder lakṣaṇaṃ nātra kathyate ||</p>
    <p xml:id="v4.3ab" n="4.3ab">na tāvad apramāṇatvaṃ teṣāṃ nāpy akṣabuddhiṣu |</p>
    <p xml:id="v4.3cd" n="4.3cd">śakyate 'ntargatir vaktuṃ na ca lakṣaṇatulyatā ||</p>
    <p xml:id="v4.4ab" n="4.4ab">na cāpi siddhir eṣāṃ syād arthāt pratyakṣalakṣaṇāt |</p>
    <p xml:id="v4.4cd" n="4.4cd">na hi tatpūrvakaṃ sarvaṃ pramāṇam iti niścitam ||</p>
    <p xml:id="v4.5ab" n="4.5ab">pratyakṣalakṣaṇoktiś ca nānumānādilakṣaṇāt |</p>
    <p xml:id="v4.5cd" n="4.5cd">vinā na sidhyatītyevamarthākṣepo na yujyate ||</p>
    <p xml:id="v4.6ab" n="4.6ab">tadetatpūrvakatve dhīr na ca tallakṣaṇād bhavet |</p>
    <p xml:id="v4.6cd" n="4.6cd">tadukter vānumānādi kiṃ na syāt tadapūrvakam ||</p>
    <p xml:id="v4.7ab" n="4.7ab">na ca lakṣaṇabhedasya svarūpe yat tayor api |</p>
    <p xml:id="v4.7cd" n="4.7cd">pratyakṣalakṣaṇād eṣāṃ kathañ cid avadhāraṇā ||</p>
    <p xml:id="v4.8ab" n="4.8ab">prasiddhatvād avācyatvaṃ pratyakṣe 'pi prasajyate |</p>
    <p xml:id="v4.8cd" n="4.8cd">tenānyaparisaṃkhyārthaṃ sūtraṃ mūḍhena vocyate ||</p>
    <p xml:id="v4.9ab" n="4.9ab">na tv ekaṃ lakṣayed eṣu buddhipūrvaṃ kathañ cana |</p>
    <p xml:id="v4.9cd" n="4.9cd">sambhavaty ekavākyatve vākyabhedaś ca neṣyate ||</p>
    <p xml:id="v4.10ab" n="4.10ab">na cāpy etena sūtreṇa pratyakṣaṃ lakṣyate sphuṭam |</p>
    <p xml:id="v4.10cd" n="4.10cd">tadābhāse 'pi tulyatvāt, svapnajñānaikavarjanāt ||</p>
    <p xml:id="v4.11ab" n="4.11ab">taddhīndriyārthasambandhavyāpāreṇa vinā bhavet |</p>
    <p xml:id="v4.11cd" n="4.11cd">kena cit samprayoge tu bhrāntyādi syān niyogataḥ ||</p>
    <p xml:id="v4.12ab" n="4.12ab">grāhyeṇānyena vety etat kṛtaṃ naiva viśeṣaṇam |</p>
    <p xml:id="v4.12cd" n="4.12cd">samprayogasya yena syād viśeṣo vakṣyamāṇavat ||</p>
    <p xml:id="v4.13ab" n="4.13ab">asāmarthya ca matvāsya vṛttikāreṇa lakṣaṇe |</p>
    <p xml:id="v4.13cd" n="4.13cd">tatsamprayoga ityevaṃ pāṭhāntaramṛdāhṛtam ||</p>
    <p xml:id="v4.14ab" n="4.14ab">tenānyenāpi saṃyoge cakṣurāder yadutthitam |</p>
    <p xml:id="v4.14cd" n="4.14cd">viṣayāntaravijñānaṃ tatpratyakṣaṃ prasajyate ||</p>
    <p xml:id="v4.15ab" n="4.15ab">satsamprayoganirdeśo vyarthaś ced, etad eva hi |</p>
    <p xml:id="v4.15cd" n="4.15cd">pratipādyaṃ parasyāpi lakṣaṇāsiddhir eva ca ||</p>
    <p xml:id="v4.16ab" n="4.16ab">svapnādīnāṃ nivṛttir vā phalaṃ tasya bhaviṣyati |</p>
    <p xml:id="v4.16cd" n="4.16cd">tasmād vidhyanuvāditvaṃ nānukte lakṣaṇe bhavet ||</p>
    <p xml:id="v4.17ab" n="4.17ab">tena naiṣā vacovyaktir yatsatīndriyasaṅgame |</p>
    <p xml:id="v4.17cd" n="4.17cd">vijñānaṃ jāyate tasya pratyakṣatvaṃ pratīyatām ||</p>
    <p xml:id="v4.18ab" n="4.18ab">pratyakṣaṃ yajjane siddhaṃ tasyaivandharmakatvataḥ |</p>
    <p xml:id="v4.18cd" n="4.18cd">vidyamānopalambhatvaṃ tena dharme nimittatā ||</p>
    <p xml:id="v4.19ab" n="4.19ab">evaṃlakṣaṇatvaṃ ca na svarūpavivakṣayā |</p>
    <p xml:id="v4.19cd" n="4.19cd">evaṃliṅgakam ityetad bhāṣyakāreṇa varṇyate ||</p>
    <p xml:id="v4.20ab" n="4.20ab">yato 'sti tatra dharmo 'yaṃ vidyamānopalambhanam |</p>
    <p xml:id="v4.20cd" n="4.20cd">tasmāt tena prasiddhena gamyatām animittatā ||</p>
    <p xml:id="v4.21ab" n="4.21ab">pratyakṣatvamado hetuḥ śeṣaṃ hetuprasiddhaye |</p>
    <p xml:id="v4.21cd" n="4.21cd">asmād ādau prasiddhatvād yogyartham abhidhīyate ||</p>
    <p xml:id="v4.22ab" n="4.22ab">prakṛtena ca sambandhaḥ śeṣāprāmāṇyadarśanāt |</p>
    <p xml:id="v4.22cd" n="4.22cd">tadaprāmāṇyasiddhiś ca sambandhāder anīkṣaṇāt ||</p>
    <p xml:id="v4.23ab" n="4.23ab">śakyam anyāpramāṇatvam iti sūtrair na paṭhyate |</p>
    <p xml:id="v4.23cd" n="4.23cd">na ca paryanuyogo 'tra lakṣaṇānupayogataḥ ||</p>
    <p xml:id="v4.24ab" n="4.24ab">na ca nyūnātirekādiprasaṅgo lakṣaṇaṃ prati |</p>
    <p xml:id="v4.24cd" n="4.24cd">sarvathā lokasiddhatvād dharmo 'yaṃ tāvad iṣyate ||</p>
    <p xml:id="v4.25ab" n="4.25ab">tataś ca mṛgatṛṣṇādi na pratyakṣaṃ prasajyate |</p>
    <p xml:id="v4.25cd" n="4.25cd">animittaprasaṅgas tu tasyāpi na nivāryate ||</p>
    <p xml:id="v4.26ab" n="4.26ab">atītānāgate 'py arthe sūkṣme vyavahite 'pi ca |</p>
    <p xml:id="v4.26cd" n="4.26cd">pratyakṣaṃ yoginām iṣṭaṃ kaiś cin muktātmanām api ||</p>
    <p xml:id="v4.27ab" n="4.27ab">vidyamānopalambhatvam asiddhaṃ tatra tān prati |</p>
    <p xml:id="v4.27cd" n="4.27cd">bhaviṣyattvasya vā hetor tadgrāhyair vyabhicāritā ||</p>
    <p xml:id="v4.28ab" n="4.28ab">mā bhūtāmiti tenāha lokasiddhaṃ sad ity ayam |</p>
    <p xml:id="v4.28cd" n="4.28cd">na lokavyatiriktaṃ hi pratyakṣaṃ yoginām api ||</p>
    <p xml:id="v4.29ab" n="4.29ab">pratyakṣatvena tasyāpi vidyamānopalambhanam |</p>
    <p xml:id="v4.29cd" n="4.29cd">satsamprayogajatvaṃ vāpy asmatpratyakṣavad bhavet ||</p>
    <p xml:id="v4.30ab" n="4.30ab">teṣām avartamāne 'rthe vā nāmotpadyate matiḥ |</p>
    <p xml:id="v4.30cd" n="4.30cd">pratyakṣaṃ sā tatas tv eva nābhilāṣasmṛtādivat ||</p>
    <p xml:id="v4.31ab" n="4.31ab">loke cāpy aprasiddhatvāt pratyakṣatvapramāṇataḥ |</p>
    <p xml:id="v4.31cd" n="4.31cd">pratibhāvad dvayāsattvaṃ sad ity etena kathyate ||</p>
    <p xml:id="v4.32ab" n="4.32ab">laukikī pratibhā yadvat pratyakṣādyanapekṣiṇī |</p>
    <p xml:id="v4.32cd" n="4.32cd">na niścayāya paryāptā tathā syād yoginām api ||</p>
    <p xml:id="v4.33ab" n="4.33ab">avidyamānasaṃyogāt syāc cet pratyakṣadhīḥ kva cit |</p>
    <p xml:id="v4.33cd" n="4.33cd">bhaviṣyaty api dharme syāc chaktety āha sad ity ayam ||</p>
    <p xml:id="v4.34ab" n="4.34ab">pratyakṣaḥ prāganuṣṭhānān na dharmo 'nuṣṭhito 'pi vā |</p>
    <p xml:id="v4.34cd" n="4.34cd">phalasādhanarūpeṇa tadānīṃ yena nāsty asau ||</p>
    <p xml:id="v4.35ab" n="4.35ab">asmatpratyakṣavac cāpi vidyamānopalambhanam |</p>
    <p xml:id="v4.35cd" n="4.35cd">pratyakṣaṃ dhyāyināṃ dharme pratyakṣatvāc ca neṣyate ||</p>
    <p xml:id="v4.36ab" n="4.36ab">avidyamānasaṃyogāt pratyakṣatvanirākṛtiḥ |</p>
    <p xml:id="v4.36cd" n="4.36cd">yogināṃ kena labhyeta neṣṭaṃ sadgrahaṇaṃ yadi ||</p>
    <p xml:id="v4.37ab" n="4.37ab">saptamyāpi tu labhyeta sadarthaḥ, kalpanā punaḥ |</p>
    <p xml:id="v4.37cd" n="4.37cd">pareṣāṃ vāraṇīyeti yatno jaimininā kṛtaḥ ||</p>
    <p xml:id="v4.38ab" n="4.38ab">samyagarthe ca saṃśabdo duṣprayoganivāraṇaḥ |</p>
    <p xml:id="v4.38cd" n="4.38cd">prayoga indriyāṇāṃ ca vyāpāro 'rtheṣu kathyate ||</p>
    <p xml:id="v4.39ab" n="4.39ab">duṣṭatvāc chuktikāyogo vāryate, rajatekṣaṇāt |</p>
    <p xml:id="v4.39cd" n="4.39cd">evaṃ saty anuvādatvaṃ lakṣaṇasyāpi sambhavet ||</p>
    <p xml:id="v4.40ab" n="4.40ab">tataś cāprāpyakāritvād yad bauddhaiḥ śrotracakṣuṣoḥ |</p>
    <p xml:id="v4.40cd" n="4.40cd">lakṣaṇāvyāptisiddhyarthaṃ saṃyogo neti kīrtyate ||</p>
    <p xml:id="v4.41ab" n="4.41ab">prāpyagrahaṇapakṣe hi sāntarāgrahaṇaṃ kila |</p>
    <p xml:id="v4.41cd" n="4.41cd">adhiṣṭānādhikaś cārtho na gṛhyeta tvagādivat ||</p>
    <p xml:id="v4.42ab" n="4.42ab">vyāpāramātravācitvād aviruddhaṃ tad atra naḥ |</p>
    <p xml:id="v4.42cd" n="4.42cd">yadi vārthārjavasthānaṃ samprayogo 'tra varṇyate ||</p>
    <p xml:id="v4.43ab" n="4.43ab">yogyatālakṣaṇo vācyaḥ saṃyogaḥ kāryalakṣitaḥ |</p>
    <p xml:id="v4.43cd" n="4.43cd">sāṃkhyādīn vā vinirjitya prāptipakṣo 'tra dūṣyatām ||</p>
    <p xml:id="v4.44ab" n="4.44ab">tayoś ca prāpyakāritvam indriyatvāt tvagādivat |</p>
    <p xml:id="v4.44cd" n="4.44cd">ke cit tayoḥ śarīrāc ca bahirvṛttiṃ pracakṣate ||</p>
    <p xml:id="v4.45ab" n="4.45ab">cikitsādiprayogaś ca yo 'dhiṣṭhāne prayujyate |</p>
    <p xml:id="v4.45cd" n="4.45cd">so 'pi tasyaiva saṃskāra ādheyasyopakārakaḥ ||</p>
    <p xml:id="v4.46ab" n="4.46ab">taddeśaś cāpi saṃskāraḥ sarvavyāptyartha ucyate |</p>
    <p xml:id="v4.46cd" n="4.46cd">cakṣurādyupakāraś ca pādādāv api dṛśyate ||</p>
    <p xml:id="v4.47ab" n="4.47ab">tasmān naikāntataḥ śakyaṃ saṃskārāt tatra vartanam |</p>
    <p xml:id="v4.47cd" n="4.47cd">bahirvṛttis tayoś ceṣṭā pṛthvagrā santatāpi ca ||</p>
    <p xml:id="v4.48ab" n="4.48ab">adhiṣṭhānādhikaṃ tena gṛhyate yatra yādṛśam |</p>
    <p xml:id="v4.48cd" n="4.48cd">pṛthutvaṃ vṛttibhāge syād, dūre 'pi grahaṇaṃ tathā ||</p>
    <p xml:id="v4.49ab" n="4.49ab">dīpaprabhā yathā tasmin vinaśyati vinaśyati |</p>
    <p xml:id="v4.49cd" n="4.49cd">tathā bahirgatāpy eṣā mūlacchedād vinaśyati ||</p>
    <p xml:id="v4.50ab" n="4.50ab">adhiṣṭhānapidhāne tu saty apy ucchinnayatnayā |</p>
    <p xml:id="v4.50cd" n="4.50cd">tayārtho 'nupanītatvād ātmanā nānubhūyate ||</p>
    <p xml:id="v4.51ab" n="4.51ab">vicchinna iti buddhiḥ syād adhiṣṭhānam apekṣya ca |</p>
    <p xml:id="v4.51cd" n="4.51cd">śabde tv ādhikyavicchedau bhrāntyaivoktāv asambhavāt ||</p>
    <p xml:id="v4.52ab" n="4.52ab">puruṣendriyaśabdau ca vyavadhānena kalpitau |</p>
    <p xml:id="v4.52cd" n="4.52cd">puruṣo laukiko vā syād yo vāsmin sādhayiṣyate ||</p>
    <p xml:id="v4.53ab" n="4.53ab">vikriyā jñānarūpāsya na nityatve virotsyate |</p>
    <p xml:id="v4.53cd" n="4.53cd">buddhijanmeti cāpy āha jāyamānapramāṇatām ||</p>
    <p xml:id="v4.54ab" n="4.54ab">vyāpāraḥ kārakāṇāṃ hi dṛṣṭo janmātirekataḥ |</p>
    <p xml:id="v4.54cd" n="4.54cd">pramāṇe 'pi tathā mā bhūd iti janma vivakṣyate ||</p>
    <p xml:id="v4.55ab" n="4.55ab">na hi tat kṣaṇam apy āste, jāyate vāpramātmakam |</p>
    <p xml:id="v4.55cd" n="4.55cd">yenārthagrahaṇe paścād vyāpriyetendriyādivat ||</p>
    <p xml:id="v4.56ab" n="4.56ab">tena janmaiva viṣaye buddher vyāpāra iṣyate |</p>
    <p xml:id="v4.56cd" n="4.56cd">tad eva ca pramārūpaṃ tadvatī karaṇaṃ ca dhīḥ ||</p>
    <p xml:id="v4.57ab" n="4.57ab">janma cāvyatirekeṇa bhāṣyakāreṇa varṇitam |</p>
    <p xml:id="v4.57cd" n="4.57cd">tac ca bhūtabhaviṣyattvāt kṛtaṃ buddher viśeṣaṇam ||</p>
    <p xml:id="v4.58ab" n="4.58ab">yadāpy aulūkyasiddhāntāt samavāyasya janmatā |</p>
    <p xml:id="v4.58cd" n="4.58cd">buddhis tatrendriyādhīnā tena pratyakṣamaśnute ||</p>
    <p xml:id="v4.59ab" n="4.59ab">pramāṇaphalabhāvaś ca yayeṣṭaṃ parikalpyatām |</p>
    <p xml:id="v4.59cd" n="4.59cd">sarvathāpy animittatvaṃ vidyamānopalambhanāt ||</p>
    <p xml:id="v4.60ab" n="4.60ab">yadvendriyaṃ pramāṇaṃ syāt tasya vārthena saṅgatiḥ |</p>
    <p xml:id="v4.60cd" n="4.60cd">manaso vendriyair yoga ātmanā sarva eva vā ||</p>
    <p xml:id="v4.61ab" n="4.61ab">tadā jñānaṃ phalam, tatra vyāpārāc ca pramāṇatā |</p>
    <p xml:id="v4.61cd" n="4.61cd">vyāpāro na yadā teṣāṃ tadā notpadyate phalam ||</p>
    <p xml:id="v4.62ab" n="4.62ab">na ca sarvātmanākṣeṇa sambandho 'rthasya vidyate |</p>
    <p xml:id="v4.62cd" n="4.62cd">yena sarvārthabodhaḥ syāt tatpramāṇābhidhāyinām ||</p>
    <p xml:id="v4.63ab" n="4.63ab">prāptimātraṃ hi sambandho nendriyasyābhyupeyate |</p>
    <p xml:id="v4.63cd" n="4.63cd">mā bhūt kāraṇamātreṇa tvacā rūpāvadhāraṇam ||</p>
    <p xml:id="v4.64ab" n="4.64ab">yathā pramāṇaniṣpattau yogyatvād indriyārthayoḥ |</p>
    <p xml:id="v4.64cd" n="4.64cd">niyatā saṅgatir hetuḥ phale 'py evaṃ bhaviṣyati ||</p>
    <p xml:id="v4.65ab" n="4.65ab">yogasya dvyāśrayatve 'pi bhavatyanyatarāśrayaḥ |</p>
    <p xml:id="v4.65cd" n="4.65cd">vyapadeśaḥ, atha vāpy akṣaṃ tatrāsādhāraṇaṃ bhavet ||</p>
    <p xml:id="v4.66ab" n="4.66ab">saṃyoge tv ātmamanasoḥ syāc ced viṣayabhinnatā |</p>
    <p xml:id="v4.66cd" n="4.66cd">pramāṇaphalayoḥ, nāsau, arthe hi vyāpṛtaṃ dvayam ||</p>
    <p xml:id="v4.67ab" n="4.67ab">athāpy āśraya iṣṭas te na yogād viṣayāntaram |</p>
    <p xml:id="v4.67cd" n="4.67cd">ātmasthatvena vijñānaṃ na bhinnaviṣayaṃ tataḥ ||</p>
    <p xml:id="v4.68ab" n="4.68ab">prakṛṣṭasādhanatvāc ca pratyāsatteḥ sa eva naḥ |</p>
    <p xml:id="v4.68cd" n="4.68cd">karaṇaṃ tena nānyatra kārake syāt pramāṇatā ||</p>
    <p xml:id="v4.69ab" n="4.69ab">pramāṇe sarvasaṃyoge doṣo naiko 'pi vidyate |</p>
    <p xml:id="v4.69cd" n="4.69cd">pramāṇaṃ tv indriyaṃ yasya tasyaiko viṣayaḥ sphuṭaḥ ||</p>
    <p xml:id="v4.70ab" n="4.70ab">pramāṇaphalate buddhyor viśeṣaṇaviśeṣyayoḥ |</p>
    <p xml:id="v4.70cd" n="4.70cd">yadā tadāpi pūrvoktā bhinnārthatvanirākriyā ||</p>
    <p xml:id="v4.71ab" n="4.71ab">viśeṣaṇe tu boddhavye yadālocanamātrakam |</p>
    <p xml:id="v4.71cd" n="4.71cd">prasūte niścayaṃ paścāt tasya prāmāṇyakalpanā ||</p>
    <p xml:id="v4.72ab" n="4.72ab">niścayas tu phalaṃ tatra, nāsāv ālocite tadā |</p>
    <p xml:id="v4.72cd" n="4.72cd">tadā naiva pramāṇatvaṃ syād arthānavadhāraṇāt ||</p>
    <p xml:id="v4.73ab" n="4.73ab">hānādibuddhiphalatā pramāṇaṃ ced viśeṣyadhīḥ |</p>
    <p xml:id="v4.73cd" n="4.73cd">upakārādisaṃsmṛtyā vyavāyaś cet, iyaṃ phalam ||</p>
    <p xml:id="v4.74ab" n="4.74ab">viṣayaikatvam icchaṃs tu yaḥ pramāṇaṃ phalaṃ vadet |</p>
    <p xml:id="v4.74cd" n="4.74cd">sādhyasādhanayor bhedo laukikas tena bādhitaḥ ||</p>
    <p xml:id="v4.75ab" n="4.75ab">chedane khadiraprāpte palāśe na cchidā yathā |</p>
    <p xml:id="v4.75cd" n="4.75cd">tathaiva paraśor loke cchidayā saha naikatā ||</p>
    <p xml:id="v4.76ab" n="4.76ab">bhavate bhedahānena rucitā viṣayaikatā |</p>
    <p xml:id="v4.76cd" n="4.76cd">tattyāgena parebhyas tu bhedo rucim upāgataḥ ||</p>
    <p xml:id="v4.77ab" n="4.77ab">karaṇatvopacāras tu phale cet kalpyate tvayā |</p>
    <p xml:id="v4.77cd" n="4.77cd">kathañ cid viṣayaikatvaṃ parair vā kiṃ na kalpyate ||</p>
    <p xml:id="v4.78ab" n="4.78ab">paricchedaphalatvena vṛttasyānantarasya naḥ |</p>
    <p xml:id="v4.78cd" n="4.78cd">pramāṇatvaṃ bhavej jñāne pramāṇe tu paraṃ phalam ||</p>
    <p xml:id="v4.79ab" n="4.79ab">svasaṃvittiphalatvaṃ tu tanniṣedhān na yujyate |</p>
    <p xml:id="v4.79cd" n="4.79cd">pramāṇe viṣayākāre bhinnārthatvān na yujyate ||</p>
    <p xml:id="v4.80ab" n="4.80ab">svākāraś ca svasaṃvittiṃ muktvā nānyaḥ pratīyate |</p>
    <p xml:id="v4.80cd" n="4.80cd">prāmāṇyaṃ yasya kalpyeta svasaṃvittiphalaṃ prati ||</p>
    <p xml:id="v4.81ab" n="4.81ab">svākārasya paricchedo na cākārāntarād vinā |</p>
    <p xml:id="v4.81cd" n="4.81cd">tasyāpy evaṃ tathā ca syān nākārāntaḥ kadā cana ||</p>
    <p xml:id="v4.82ab" n="4.82ab">na cāsañcetitaḥ sattāṃ svākāraḥ pratipadyate |</p>
    <p xml:id="v4.82cd" n="4.82cd">grāhye ca viṣayākāre grāhako 'nyo na labhyate ||</p>
    <p xml:id="v4.83ab" n="4.83ab">manasas tv indriyatvena pratyakṣā dhīḥ sukhādiṣu |</p>
    <p xml:id="v4.83cd" n="4.83cd">manasā samprayukto hi tāny ātmā pratipadyate ||</p>
    <p xml:id="v4.84ab" n="4.84ab">sambaddhaṃ vartamānaṃ ca grahyate cakṣurādinā |</p>
    <p xml:id="v4.84cd" n="4.84cd">sāmānyaṃ vā viśeṣo vā grāhyaṃ nāto 'tra kalpyate ||</p>
    <p xml:id="v4.85ab" n="4.85ab">lakṣaṇaṃ yac ca yair uktaṃ pratyakṣe laukike sati |</p>
    <p xml:id="v4.85cd" n="4.85cd">vidyamānopalambhitvāt sarvasyaivānimittatā ||</p>
    <p xml:id="v4.86ab" n="4.86ab">nirvikalpakapakṣe tu sutarām animittatā |</p>
    <p xml:id="v4.86cd" n="4.86cd">sādhyasādhanasambandho nāvikalpya hi gṛhyate ||</p>
    <p xml:id="v4.87ab" n="4.87ab">kathaṃ pratyakṣapūrvatvam anumānādi no bhavet |</p>
    <p xml:id="v4.87cd" n="4.87cd">yadā smṛtyasamarthatvān nirvikalpendriyasya dhīḥ ||</p>
    <p xml:id="v4.88ab" n="4.88ab">na cāvikalpya liṅgasya liṅgisambandhayos tathā |</p>
    <p xml:id="v4.88cd" n="4.88cd">gṛhītiḥ, upamāne 'pi sādṛśyagrahaṇāt smṛteḥ ||</p>
    <p xml:id="v4.89ab" n="4.89ab">arthāpattiḥ punaḥ prāyo nānyadṛṣṭe 'rtha iṣyate |</p>
    <p xml:id="v4.89cd" n="4.89cd">pravartate ca yaṃ dṛṣṭvā so 'py arthaḥ savikalpakaḥ ||</p>
    <p xml:id="v4.90ab" n="4.90ab">yatra cānumitaṃ liṅgaṃ sūryagatyādi liṅgi ca |</p>
    <p xml:id="v4.90cd" n="4.90cd">tatra pratyakṣapūrvatvaṃ katham adhyavasīyate ||</p>
    <p xml:id="v4.91ab" n="4.91ab">pratyakṣāvagate cārthe kutas teṣāṃ pramāṇatā |</p>
    <p xml:id="v4.91cd" n="4.91cd">tair yadā sa pratīyeta tadā nākṣasya gocaraḥ ||</p>
    <p xml:id="v4.92ab" n="4.92ab">atha kasya cid arthasya jñānāt tatpūrvatā bhavet |</p>
    <p xml:id="v4.92cd" n="4.92cd">tadārthasya bhaviṣyattvaṃ na syād ajñānakāraṇam ||</p>
    <p xml:id="v4.93ab" n="4.93ab">vartamāne hi kasmiṃś cid vijñāte 'rthe 'kṣabuddhibhiḥ |</p>
    <p xml:id="v4.93cd" n="4.93cd">liṅgād avidyamāno 'pi dharmo gamyeta tais tadā ||</p>
    <p xml:id="v4.94ab" n="4.94ab">pratyakṣeṇa gṛhītvā ca varṇān vede 'pi gṛhyate |</p>
    <p xml:id="v4.94cd" n="4.94cd">prameyam iti so 'pi syāt tatpūrvatvād akāraṇam ||</p>
    <p xml:id="v4.95ab" n="4.95ab">ke cit tatpūrvakatvaṃ tu hetur naiveti manvate |</p>
    <p xml:id="v4.95cd" n="4.95cd">tatpūrvakatvād yat tāvat prāmāṇyaṃ tadasambhavaḥ ||</p>
    <p xml:id="v4.96ab" n="4.96ab">pratyakṣeṇa gṛhītvā ca, liṅgādyanyatamaṃ dhruvam |</p>
    <p xml:id="v4.96cd" n="4.96cd">pravṛttir anumānāder na ca dharme 'sti tādṛśam ||</p>
    <p xml:id="v4.97ab" n="4.97ab">anumānānumānāder na cāpy astīha sambhavaḥ |</p>
    <p xml:id="v4.97cd" n="4.97cd">sambandhaliṅgiliṅgānāṃ pūrvasiddher asambhavāt ||</p>
    <p xml:id="v4.98ab" n="4.98ab">sattā ca nānumānena kasya cit pratipadyate |</p>
    <p xml:id="v4.98cd" n="4.98cd">dharmeṇānyad viśeṣyaṃ cet, pakṣo 'siddhaviśeṣaṇaḥ ||</p>
    <p xml:id="v4.99ab" n="4.99ab">tasmād adṛṣṭapūrvatvāt kena cid vastunā saha |</p>
    <p xml:id="v4.99cd" n="4.99cd">dharmasya nānumeyatvam asādhāraṇavastuvat ||</p>
    <p xml:id="v4.100ab" n="4.100ab">adṛṣṭasadṛśatvāc ca svyaṃ cānupalambhanāt |</p>
    <p xml:id="v4.100cd" n="4.100cd">dharmasya nopameyatvam asādhāraṇavad bhavet ||</p>
    <p xml:id="v4.101ab" n="4.101ab">nanv arthāpattir evaṃ syāj jagadvaicitryadarśanāt |</p>
    <p xml:id="v4.101cd" n="4.101cd">sukhiduḥkhādibhedo hi nādṛṣṭāt kāraṇād ṛte ||</p>
    <p xml:id="v4.102ab" n="4.102ab">dṛṣṭasya vyabhicāritvāt tadabhāve 'pi sambhavāt |</p>
    <p xml:id="v4.102cd" n="4.102cd">sevāvyayanatulyatve dṛṣṭā ca phalabhinnatā ||</p>
    <p xml:id="v4.103ab" n="4.103ab">syād evaṃ yadi śakyeta svābhāvikanivāraṇā |</p>
    <p xml:id="v4.103cd" n="4.103cd">karmaśakteś ca vaicitrye hetur anyo bhaved yadi ||</p>
    <p xml:id="v4.104ab" n="4.104ab">yathā ca phalavaicitrye karmaṇāṃ śaktatā svataḥ |</p>
    <p xml:id="v4.104cd" n="4.104cd">tathā ca citratā loke svabhāvād upapatsyate ||</p>
    <p xml:id="v4.105ab" n="4.105ab">adharme dharmarūpe vā hy avibhakte phalaṃ prati |</p>
    <p xml:id="v4.105cd" n="4.105cd">kim apy astīti vijñānaṃ narāṇāṃ kvopayujyate ||</p>
    <p xml:id="v4.106ab" n="4.106ab">kiṃ nu yāgād ito dukhaṃ hiṃsādeḥ kiṃ sukhodbhavaḥ |</p>
    <p xml:id="v4.106cd" n="4.106cd">svargaputrādibhedaś ca kīdṛśāt karmabhedataḥ ||</p>
    <p xml:id="v4.107ab" n="4.107ab">iti yāvad avijñānaṃ tāvan naiva pravartate |</p>
    <p xml:id="v4.107cd" n="4.107cd">pravṛttyaṅgaṃ ca yajjñānaṃ tasya mūlaṃ pratīkṣyate ||</p>
    <p xml:id="v4.108ab" n="4.108ab">tasmāt siddhe 'pi sāmānye viśeṣo nāgamād ṛte |</p>
    <p xml:id="v4.108cd" n="4.108cd">viśeṣasya tu jijñāsā sūtrakāreṇa sūtritā ||</p>
    <p xml:id="v4.109ab" n="4.109ab">gamyamāne viśeṣe ca tadantarbhāvakāritaḥ |</p>
    <p xml:id="v4.109cd" n="4.109cd">sāmānyapratyayo 'pi syāc chāstrād evety akāraṇam ||</p>
    <p xml:id="v4.110ab" n="4.110ab">yathārthāpattir evaṃ ca nānumānopameṣyate |</p>
    <p xml:id="v4.110cd" n="4.110cd">śāstraṃ cet tadapekṣeta tasyaiva syāt pramāṇatā ||</p>
    <p xml:id="v4.111ab" n="4.111ab">pratyakṣāgrahaṇaṃ yat tu liṅgāder avikalpanāt |</p>
    <p xml:id="v4.111cd" n="4.111cd">tan na, iṣṭatvād vikalpasyāpy artharūpopakāriṇaḥ ||</p>
    <p xml:id="v4.112ab" n="4.112ab">asti hy ālocanā jñānaṃ prathamaṃ nirvikapakam |</p>
    <p xml:id="v4.112cd" n="4.112cd">bālamūkādivijñānasadṛśaṃ śuddhavastujam ||</p>
    <p xml:id="v4.113ab" n="4.113ab">na viśeṣo na sāmānyaṃ tadānīmanubhūyate |</p>
    <p xml:id="v4.113cd" n="4.113cd">tayor ādhārabhūtā tu, vyaktir evāvasīyate ||</p>
    <p xml:id="v4.114ab" n="4.114ab">mahāsāmānyam anyais tu dravyaṃ sad iti cocyate |</p>
    <p xml:id="v4.114cd" n="4.114cd">sāmānyaviṣayatvaṃ ca pratyakṣasyaivam āśritam ||</p>
    <p xml:id="v4.115ab" n="4.115ab">viśeṣās tu pratīyante savikalpakabuddhibhiḥ |</p>
    <p xml:id="v4.115cd" n="4.115cd">te ca ke cit pratidravyaṃ ke cid bahuṣu saṃśritāḥ ||</p>
    <p xml:id="v4.116ab" n="4.116ab">tān akalpayad utpannaṃ vyāvṛttānugatātmanā |</p>
    <p xml:id="v4.116cd" n="4.116cd">gavyaśve copajātaṃ tu pratyakṣaṃ na viśiṣyate ||</p>
    <p xml:id="v4.117ab" n="4.117ab">tad ayuktam, pratidravyaṃ bhinnarūpopalambhanāt |</p>
    <p xml:id="v4.117cd" n="4.117cd">na hy ākhyātum aśakyatvād bhedo nāstīti gamyate ||</p>
    <p xml:id="v4.118ab" n="4.118ab">nirvikalpakabodhe 'pi dvyātmakasyāpi vastunaḥ |</p>
    <p xml:id="v4.118cd" n="4.118cd">grahaṇam, lakṣaṇākhyeyaṃ jñātrā śuddhaṃ tu gṛhyate ||</p>
    <p xml:id="v4.119ab" n="4.119ab">na cāsādhāraṇatvena paravyāvṛttyakalpanāt |</p>
    <p xml:id="v4.119cd" n="4.119cd">viśeṣānugamākḷpteḥ sāmānyam iti nāpi tat ||</p>
    <p xml:id="v4.120ab" n="4.120ab">tataḥ paraṃ punarvastudharmair jātyādibhir yayā |</p>
    <p xml:id="v4.120cd" n="4.120cd">buddhyāvasīyate sāpi pratyakṣatvena sammatā ||</p>
    <p xml:id="v4.121ab" n="4.121ab">karaṇaṃ cendriyaṃ buddher na tatra jñānam āhitam |</p>
    <p xml:id="v4.121cd" n="4.121cd">tataḥ smṛtyasamarthatvād vikalpo 'to na vāryate ||</p>
    <p xml:id="v4.122ab" n="4.122ab">ātmany eva sthitaṃ jñānam, sa hi boddhātra gamyate |</p>
    <p xml:id="v4.122cd" n="4.122cd">smaraṇe cāsya sāmarthyaṃ sandhānādau ca vidyate ||</p>
    <p xml:id="v4.123ab" n="4.123ab">tenendriyārthasambandhe vicyamāne smarann api |</p>
    <p xml:id="v4.123cd" n="4.123cd">vikalpayan svadharmeṇa vastu pratyakṣavān naraḥ ||</p>
    <p xml:id="v4.124ab" n="4.124ab">tac caitadindriyādhīnam iti tair vyapadiśyate |</p>
    <p xml:id="v4.124cd" n="4.124cd">tadasambandhajātaṃ tu naiva pratyakṣam iṣyate ||</p>
    <p xml:id="v4.125ab" n="4.125ab">punaḥ punarvikalpe 'pi satī jātiḥ pratīyate |</p>
    <p xml:id="v4.125cd" n="4.125cd">tatsambandhānusāreṇa sarvaṃ pratyakṣam iṣyate ||</p>
    <p xml:id="v4.126ab" n="4.126ab">na hi praviṣṭamātrāṇām uṣṇād garbhagṛhādiṣu |</p>
    <p xml:id="v4.126cd" n="4.126cd">arthā na pratibhāntīti gṛhyante nendriyaiḥ punaḥ ||</p>
    <p xml:id="v4.127ab" n="4.127ab">yathā tv ābhāsamātreṇa pūrvaṃ jñātvā svarūpataḥ |</p>
    <p xml:id="v4.127cd" n="4.127cd">paścāt tatrāvabudhyante tathā jātyādidharmataḥ ||</p>
    <p xml:id="v4.128ab" n="4.128ab">yadi tv ālocya saṃmīlya netre kaś cid vikalpayet |</p>
    <p xml:id="v4.128cd" n="4.128cd">na syāt pratyakṣatā tasya sambandhānanusārataḥ ||</p>
    <p xml:id="v4.129ab" n="4.129ab">asambaddhavikalpe 'pi tulyam ātmādi kāraṇam |</p>
    <p xml:id="v4.129cd" n="4.129cd">tenāsādhāraṇatvaṃ syād atrākṣasyaiva kalpane ||</p>
    <p xml:id="v4.130ab" n="4.130ab">nirvikalpakabodhe 'pi nākṣaṃ kevalakāraṇam |</p>
    <p xml:id="v4.130cd" n="4.130cd">tatpāramparyajāte vā rūḍhiḥ syāt paṅkajādivat ||</p>
    <p xml:id="v4.131ab" n="4.131ab">animittaiva vā rūḍhiḥ sutarāṃ savikalpakam |</p>
    <p xml:id="v4.131cd" n="4.131cd">pratyakṣaṃ sammataṃ loke na tathā nirvikalpakam ||</p>
    <p xml:id="v4.132ab" n="4.132ab">vṛddhaprayogagamyāś ca śabdārthāḥ sarva eva naḥ |</p>
    <p xml:id="v4.132cd" n="4.132cd">tena yatra prayukto 'yaṃ na tasmād apanīyate ||</p>
    <p xml:id="v4.133ab" n="4.133ab">siddhānugamamātraṃ hi kartuṃ yuktaṃ parīkṣakaiḥ |</p>
    <p xml:id="v4.133cd" n="4.133cd">na sarvalokasiddhasya lakṣaṇena nivartanam ||</p>
    <p xml:id="v4.134ab" n="4.134ab">kalpanāyāḥ svasaṃvittāv indriyādhīnatā katham |</p>
    <p xml:id="v4.134cd" n="4.134cd">manas tatrendriyaṃ cet syād gotvādāv api tatsamam ||</p>
    <p xml:id="v4.135ab" n="4.135ab">svasaṃvittau tad iṣṭaṃ cet, loko na hy evam icchati |</p>
    <p xml:id="v4.135cd" n="4.135cd">tasmād rūḍhatvam eṣṭavyaṃ pāribhāṣikatāpi vā ||</p>
    <p xml:id="v4.136ab" n="4.136ab">manasas tv indriyatvena sudhaduḥkhādibuddhiṣu |</p>
    <p xml:id="v4.136cd" n="4.136cd">yathā pratyakṣataivaṃ nas tadadhīnā bhaviṣyati ||</p>
    <p xml:id="v4.137ab" n="4.137ab">tadadhīnatvasāmye 'pi kalpanāpoḍhaśabdanāt |</p>
    <p xml:id="v4.137cd" n="4.137cd">pratyakṣaṃ kiñ cid eveṣṭaṃ yathā tatra tathaiva naḥ ||</p>
    <p xml:id="v4.138ab" n="4.138ab">liṅgādyabhāvataś cāpi nānumānādidhīr iyam |</p>
    <p xml:id="v4.138cd" n="4.138cd">bādhakapratyayāsattvān nāprāmāṇyaṃ ca yujyate ||</p>
    <p xml:id="v4.139ab" n="4.139ab">na ca parvamadṛṣṭatvāt smṛtitvam upapadyate |</p>
    <p xml:id="v4.139cd" n="4.139cd">tasmāt pratyakṣam evedam, vyavahāras tathaiva ca ||</p>
    <p xml:id="v4.140ab" n="4.140ab">jātyādyarthāntaraṃ yasmād atadrūpe 'pi vastuni |</p>
    <p xml:id="v4.140cd" n="4.140cd">bhavaty adhyasya dhīs tasmān mṛgatṛṣṇādibhiḥ samā ||</p>
    <p xml:id="v4.141ab" n="4.141ab">naitadaśvādibuddhīnām adhyāropādyasambhavāt |</p>
    <p xml:id="v4.141cd" n="4.141cd">sthitaṃ naiva hi jātyādeḥ paratvaṃ vyaktito hi naḥ ||</p>
    <p xml:id="v4.142ab" n="4.142ab">yadi hy ekāntato bhinnaṃ viśeṣyāt syād viśeṣaṇam |</p>
    <p xml:id="v4.142cd" n="4.142cd">svānurūpāṃ sadā buddhiṃ viśeṣye janayet katham ||</p>
    <p xml:id="v4.143ab" n="4.143ab">sphaṭikādau tu lākṣādisvarūpā yā matir bhavet |</p>
    <p xml:id="v4.143cd" n="4.143cd">avyutpannasya sā mithyā vyutpannānāṃ hi bhedadhīḥ ||</p>
    <p xml:id="v4.144ab" n="4.144ab">na tu jātyādinirmuktaṃ vastu dṛṣṭaṃ kadā cana |</p>
    <p xml:id="v4.144cd" n="4.144cd">tadvimokena vā tāni lākṣādisphaṭikādivat ||</p>
    <p xml:id="v4.145ab" n="4.145ab">tatrāpi cen na dṛśyeta bhedaḥ kaiś cit kadā cana |</p>
    <p xml:id="v4.145cd" n="4.145cd">raktādibuddhisamyaktvaṃ vinivāryeta kena vā ||</p>
    <p xml:id="v4.146ab" n="4.146ab">na cāpy ayutasiddhānāṃ sambandhitvena kalpanā |</p>
    <p xml:id="v4.146cd" n="4.146cd">nāniṣpannasya sambandhaḥ, niṣpattau yutasiddhatā ||</p>
    <p xml:id="v4.147ab" n="4.147ab">tathā ca sati sambandhe hetuḥ kaś cin na vidyate |</p>
    <p xml:id="v4.147cd" n="4.147cd">tasmāc cāpi na sambandhaḥ padārthānāṃ pratīyate ||</p>
    <p xml:id="v4.148ab" n="4.148ab">samavāyaviyogāc ca viśleṣaḥ syāt parasparam |</p>
    <p xml:id="v4.148cd" n="4.148cd">tatkḷptāvavyavasthā syāt tasya tasyānyasaṅgateḥ ||</p>
    <p xml:id="v4.149ab" n="4.149ab">atha tasyātmarūpatvān nānyasambandhakalpanā |</p>
    <p xml:id="v4.149cd" n="4.149cd">abhedāt samavāyo 'stu svarūpaṃ dharmadharmiṇoḥ ||</p>
    <p xml:id="v4.150ab" n="4.150ab">na hi sa vyatiriktaḥ san sambandhaṃ pratipadyate |</p>
    <p xml:id="v4.150cd" n="4.150cd">tasmiṃs tābhyām abhinne tu na nānātvaṃ tayor bhavet ||</p>
    <p xml:id="v4.151ab" n="4.151ab">nanu dharmātirekeṇa dharmiṇo 'nupalambhanāt |</p>
    <p xml:id="v4.151cd" n="4.151cd">tatsaṅghamātra evāyaṃ gavādiḥ syād vanādivat ||</p>
    <p xml:id="v4.152ab" n="4.152ab">āvirbhāvatirobhāvadharmakeṣv anuyāyi yat |</p>
    <p xml:id="v4.152cd" n="4.152cd">taddharmi yatra vā jñānaṃ prāgdharmagrahaṇād bhavet ||</p>
    <p xml:id="v4.153ab" n="4.153ab">ato jātyādirūpeṇa dharmi yad gṛhyate naiḥ |</p>
    <p xml:id="v4.153cd" n="4.153cd">pārarūpyaṃ na tasyāstīty aprāmāṇyaṃ na yujyate ||</p>
    <p xml:id="v4.154ab" n="4.154ab">yasyāpi vyatirekaḥ syād dharmebhyo dharmiṇaḥ sphuṭaḥ |</p>
    <p xml:id="v4.154cd" n="4.154cd">nityaṃ tasyāpi tādrūpyān na mithyātvaṃ prasajyate ||</p>
    <p xml:id="v4.155ab" n="4.155ab">yo hy asadrūpasaṃvedyaḥ saṃvedyetān yathā punaḥ |</p>
    <p xml:id="v4.155cd" n="4.155cd">sa mithyā na tu tenaiva yo nityam avagamyate ||</p>
    <p xml:id="v4.156ab" n="4.156ab">na cānekendriyagrāhyaṃ bhinnatāṃ pratipadyate |</p>
    <p xml:id="v4.156cd" n="4.156cd">mā bhūd bhinnaśarīrasthagrāhyatvād bhinnarūpatā ||</p>
    <p xml:id="v4.157ab" n="4.157ab">jātyabhedād abhedaś cet, indriyatvena tatsamam |</p>
    <p xml:id="v4.157cd" n="4.157cd">tulyabuddher ato bhinnā na sattendriyabhedataḥ ||</p>
    <p xml:id="v4.158ab" n="4.158ab">buddhibhedāc ca naikatvaṃ rūpādīnāṃ prasajyate |</p>
    <p xml:id="v4.158cd" n="4.158cd">ekānekatvam iṣṭaṃ vā sattārūpādirūpataḥ ||</p>
    <p xml:id="v4.159ab" n="4.159ab">kva cic ca saṅkarān nākṣam ekam ity avasīyate |</p>
    <p xml:id="v4.159cd" n="4.159cd">dārḍhyadaurbalyabhedena vyavasthāpi yataḥ kva cit ||</p>
    <p xml:id="v4.160ab" n="4.160ab">yathā hi manasaḥ sārdhaṃ rūpādau cakṣurādinā |</p>
    <p xml:id="v4.160cd" n="4.160cd">pravṛttiḥ sukhaduḥkhādau kevalasyaiva dṛśyate ||</p>
    <p xml:id="v4.161ab" n="4.161ab">na kva cit saṅkarābhāvāt sarvatraiva nivartate |</p>
    <p xml:id="v4.161cd" n="4.161cd">kva cic ca saṅkaraṃ dṛṣṭvā saṅkaro 'nyatra kalpyate ||</p>
    <p xml:id="v4.162ab" n="4.162ab">śrotrāder upaghāte 'pi śabdādismṛtidarśanāt |</p>
    <p xml:id="v4.162cd" n="4.162cd">vartamānasya cājñānād vyavasthā sampratīyate ||</p>
    <p xml:id="v4.163ab" n="4.163ab">ekaṃ yadi bhaved akṣaṃ sarvair gṛhyeta vā na vā |</p>
    <p xml:id="v4.163cd" n="4.163cd">kalpyate śaktibhedaś cet, śaktir evendriyaṃ bhavet ||</p>
    <p xml:id="v4.164ab" n="4.164ab">śṛṇuyād badhiraḥ śabdaṃ saṅkare cakṣurādinā |</p>
    <p xml:id="v4.164cd" n="4.164cd">manaso vā svatantratve vartamānārthabuddhiṣu ||</p>
    <p xml:id="v4.165ab" n="4.165ab">na smared badhiraḥ śabdaṃ śrotraṃ cet smṛtikāraṇam |</p>
    <p xml:id="v4.165cd" n="4.165cd">smṛtivad vā bhaved asya vartamānārthadhīr api ||</p>
    <p xml:id="v4.166ab" n="4.166ab">smṛtiś ca na bhavet paścād gṛhṇīyāt tan na cen manaḥ |</p>
    <p xml:id="v4.166cd" n="4.166cd">śrotragrahaṇavelāyām, na cāsarvā smṛtir bhavet ||</p>
    <p xml:id="v4.167ab" n="4.167ab">bodhātmakatayā puṃsaḥ sarvatra grahaṇaṃ bhavet |</p>
    <p xml:id="v4.167cd" n="4.167cd">yugapadviṣaye 'py asya karaṇāpekṣitā na cet ||</p>
    <p xml:id="v4.168ab" n="4.168ab">tasmāj jñānānusāreṇa vyavasthāsaṅkarau kva cit |</p>
    <p xml:id="v4.168cd" n="4.168cd">grāhyagrāhakaśaktibhyaḥ kāryadvāreṇa kalpitau ||</p>
    <p xml:id="v4.169ab" n="4.169ab">cakṣūrūpādibhedas tu pañcadhaiva vyavasthitaḥ |</p>
    <p xml:id="v4.169cd" n="4.169cd">tena nīlādibhede 'pi nendriyānantyakalpanā ||</p>
    <p xml:id="v4.170ab" n="4.170ab">tasmāt pañcabhir apy akṣair bodhaḥ sattāguṇatvayoḥ |</p>
    <p xml:id="v4.170cd" n="4.170cd">dravyamūrtau punardvābhyāṃ rūpādāv ekaśaḥ sthitaḥ ||</p>
    <p xml:id="v4.171ab" n="4.171ab">nanu jātyādirūpe 'pi śabdābhedopacārataḥ |</p>
    <p xml:id="v4.171cd" n="4.171cd">pravartamānā mithya syād buddhī rūpeṣu buddhivat ||</p>
    <p xml:id="v4.172ab" n="4.172ab">na śabdābhedarūpeṇa buddhir artheṣu jāyate |</p>
    <p xml:id="v4.172cd" n="4.172cd">prāk śabdād yādṛśī buddhiḥ śabdād api hi tādṛśī ||</p>
    <p xml:id="v4.173ab" n="4.173ab">nanu gotvādirūpeṇa gavākārādibuddhayaḥ |</p>
    <p xml:id="v4.173cd" n="4.173cd">na prāk śabdārthasambandhajñānāt santi kadā cana ||</p>
    <p xml:id="v4.174ab" n="4.174ab">jātyādes tatsvarūpaṃ ced aśabdajño 'pi lakṣayet |</p>
    <p xml:id="v4.174cd" n="4.174cd">anvayavyatirekābhyāṃ śabdarūpatvaniścayaḥ ||</p>
    <p xml:id="v4.175ab" n="4.175ab">yathā rūpādayo bhinnāḥ prāk śabdāt svātmanaiva tu |</p>
    <p xml:id="v4.175cd" n="4.175cd">gamyante tadvad evaitat saṃjñitvaṃ kevalaṃ param ||</p>
    <p xml:id="v4.176ab" n="4.176ab">na cāvikalpitaḥ śabdād iti vācyo na gṛhyate |</p>
    <p xml:id="v4.176cd" n="4.176cd">tenāgṛhītaśabdo 'pi gotvādīn pratipadyate ||</p>
    <p xml:id="v4.177ab" n="4.177ab">śrutisaṃsparśabodhe 'pi gotvādīn pratipadyate |</p>
    <p xml:id="v4.177cd" n="4.177cd">vivekād arthaśabdānāṃ cakṣuḥ śrotradhiyā kṛtāt ||</p>
    <p xml:id="v4.178ab" n="4.178ab">anantadharmake dharmiṇy ekadharmāvadhāraṇe |</p>
    <p xml:id="v4.178cd" n="4.178cd">śabdo 'bhyupāyamātraṃ syān nātmādhyāropakāraṇam ||</p>
    <p xml:id="v4.179ab" n="4.179ab">na copeye 'bhyupāyasya rūpādhyāsaḥ prasajyate |</p>
    <p xml:id="v4.179cd" n="4.179cd">na hi dīpendriyādīnāṃ rūpādhyāropa iṣyate ||</p>
    <p xml:id="v4.180ab" n="4.180ab">nityaṃ yadi ca gotvādi śabdarūpeṇa gṛhyate |</p>
    <p xml:id="v4.180cd" n="4.180cd">rūpāntaraṃ na dṛṣṭaṃ ced bhedādhyāsau kuto nvimau ||</p>
    <p xml:id="v4.181ab" n="4.181ab">yady abhedo na mithyātvam, bhedaś cet syāt svarūpataḥ |</p>
    <p xml:id="v4.181cd" n="4.181cd">nādhyāropaprasaṅgaḥ syād bhrāntyā tv adhyāsakalpanā ||</p>
    <p xml:id="v4.182ab" n="4.182ab">śabdenaiva ca nirdeśo gṛhīte 'rthe 'vakalpate |</p>
    <p xml:id="v4.182cd" n="4.182cd">gaur ity eva ca nirdeśo vācyatadbuddhivādinām ||</p>
    <p xml:id="v4.183ab" n="4.183ab">nirdeśatulyatāyāṃ ca śrotrā vaktṛsvarūpatā |</p>
    <p xml:id="v4.183cd" n="4.183cd">śabdajñānaprameyeṣu vijñānasyāvasīyate ||</p>
    <p xml:id="v4.184ab" n="4.184ab">bhrāntihetusamānatve 'py upāyatvānmatiśrutī |</p>
    <p xml:id="v4.184cd" n="4.184cd">manyate 'rthe samadhyaste nārthādhyāsaṃ tayoḥ punaḥ ||</p>
    <p xml:id="v4.185ab" n="4.185ab">gotve sāsnādimadrūpāṅgādirūpābhidhāyake |</p>
    <p xml:id="v4.185cd" n="4.185cd">nirākārobhayajñāne saṃvittiḥ paramārthataḥ ||</p>
    <p xml:id="v4.186ab" n="4.186ab">yadi cābhedarūpeṇa śabdenārthaḥ pratīyate |</p>
    <p xml:id="v4.186cd" n="4.186cd">ekarūpatvam akṣādau devanādeḥ prasajyate ||</p>
    <p xml:id="v4.187ab" n="4.187ab">syād anakṣanivṛtyā cet, na prāk śabdāt pratīyate |</p>
    <p xml:id="v4.187cd" n="4.187cd">gavādiṣv api tulyaṃ cet, nekarūpasya darśanāt ||</p>
    <p xml:id="v4.188ab" n="4.188ab">traye bibhītakādīnāṃ naikadharmānvayo 'sti hi |</p>
    <p xml:id="v4.188cd" n="4.188cd">śabdaḥ sādhāraṇas teṣāṃ jātiśabdād vilakṣaṇaḥ ||</p>
    <p xml:id="v4.189ab" n="4.189ab">parasparavibhinnaṃ tu jñāyate 'trākṛtitrayam |</p>
    <p xml:id="v4.189cd" n="4.189cd">tadadhyāse na yujyeta tadrūpasyāvibhāgataḥ ||</p>
    <p xml:id="v4.190ab" n="4.190ab">bhinnāḥ syur akṣaśabdāś cet, nārthe saṃśayadarśanāt |</p>
    <p xml:id="v4.190cd" n="4.190cd">na sāmānyād ṛte sa syād, rūpābhedaś ca gamyate ||</p>
    <p xml:id="v4.191ab" n="4.191ab">bhavatyādau ca bhinne 'pi nāmākhyātatvasaṃjñayā |</p>
    <p xml:id="v4.191cd" n="4.191cd">rūpaikatvena cādhyāse tulyārthatvaṃ prasajyate ||</p>
    <p xml:id="v4.192ab" n="4.192ab">śabdaniṣpattyabhedāc ca tiṅantārthasya sādhyatā |</p>
    <p xml:id="v4.192cd" n="4.192cd">katham, kathaṃ ca mūrtārtho vācake mūrtivarjite ||</p>
    <p xml:id="v4.193ab" n="4.193ab">gavāśvaśuklaśabdāder vācyarūpānapekṣaṇe |</p>
    <p xml:id="v4.193cd" n="4.193cd">vācakatvavyavasthānaṃ kathaṃ jātiguṇādiṣu ||</p>
    <p xml:id="v4.194ab" n="4.194ab">vṛkṣaplakṣādiśabdānāṃ tulye bhede ghaṭādibhiḥ |</p>
    <p xml:id="v4.194cd" n="4.194cd">viśeṣaṇaviśeṣyatvaṃ katham arthānapekṣayā ||</p>
    <p xml:id="v4.195ab" n="4.195ab">sāmānādhikaraṇyaṃ ca na syad vācakabuddhivat |</p>
    <p xml:id="v4.195cd" n="4.195cd">ekatra copasaṃhāro na buddhyor nirvikalpake ||</p>
    <p xml:id="v4.196ab" n="4.196ab">vastumātre sa ced evaṃ sarveṣām ekavācyatā |</p>
    <p xml:id="v4.196cd" n="4.196cd">bhaved gavādiśabdānāṃ sarvair vastu hi gamyate ||</p>
    <p xml:id="v4.197ab" n="4.197ab">na cāsādhāraṇe bhede nīlotpalam itīṣyate |</p>
    <p xml:id="v4.197cd" n="4.197cd">na hi śabdapravṛttiḥ syād anyatrānyatra ceṣyate ||</p>
    <p xml:id="v4.198ab" n="4.198ab">na ca nīlotpalaṃ nāma vastvekaṃ kiñ cid iṣyate |</p>
    <p xml:id="v4.198cd" n="4.198cd">śabdārthayor yato bhedo gamyate 'vayavānugaḥ ||</p>
    <p xml:id="v4.199ab" n="4.199ab">śabdadvayasya cādhyāsaḥ paryāyeṣv api dṛśyate |</p>
    <p xml:id="v4.199cd" n="4.199cd">ekādhikaraṇās tena syus te nīlotpalādivat ||</p>
    <p xml:id="v4.200ab" n="4.200ab">na cānavagate pūrvaṃ padam arthe prayujyate |</p>
    <p xml:id="v4.200cd" n="4.200cd">tatra sambandhavelāyāṃ kīdṛśo 'rthaḥ pratīyate ||</p>
    <p xml:id="v4.201ab" n="4.201ab">tadānīṃ nārtharūpe hi śabdarūpasya sambhavaḥ |</p>
    <p xml:id="v4.201cd" n="4.201cd">na cāsādhāraṇāṃśena sambandhānugamaḥ kva cit ||</p>
    <p xml:id="v4.202ab" n="4.202ab">tatra pūrvānapekṣatve yadyātmādhyāsaśaktatā |</p>
    <p xml:id="v4.202cd" n="4.202cd">śabdasya prathame 'pi syāc chravaṇe 'dhyastarūpatā ||</p>
    <p xml:id="v4.203ab" n="4.203ab">mama vācyānabhijñatvān na bhavet smaraṇaṃ tataḥ |</p>
    <p xml:id="v4.203cd" n="4.203cd">bhavatas tv artharūpasya vācakeṣv api darśanāt ||</p>
    <p xml:id="v4.204ab" n="4.204ab">yathā tv ajñātaśabdānāṃ vācye taddhīr na jāyate |</p>
    <p xml:id="v4.204cd" n="4.204cd">tathaivājñātavācyānām upalabdhe 'pi vācake ||</p>
    <p xml:id="v4.205ab" n="4.205ab">tasmān nātīva vācyānāṃ vācakādhīnatā bhavet |</p>
    <p xml:id="v4.205cd" n="4.205cd">smārakatvāc ca teṣv eva pāratantryaṃ pratīyate ||</p>
    <p xml:id="v4.206ab" n="4.206ab">tena sambandhavelāyām arthātmā yo 'vasīyate |</p>
    <p xml:id="v4.206cd" n="4.206cd">śabdād api sa eveti nārtharūpaṃ praṇaśyati ||</p>
    <p xml:id="v4.207ab" n="4.207ab">pravṛttau vā nivṛttau vā yāṃ śabdaḥ kurute matim |</p>
    <p xml:id="v4.207cd" n="4.207cd">tādātmyaṃ tasya śabdasya na kathañ cit pratīyate ||</p>
    <p xml:id="v4.208ab" n="4.208ab">karahastādiśabdebhyaḥ śabdarūpasya bhedataḥ |</p>
    <p xml:id="v4.208cd" n="4.208cd">bhinno 'rthaḥ sampratīyeta tadadhyāropakalpane ||</p>
    <p xml:id="v4.209ab" n="4.209ab">ātmādhyāsas tu sādṛśyād uparāgāc ca dṛśyate |</p>
    <p xml:id="v4.209cd" n="4.209cd">na tāvad arthasādṛśyaṃ śabdasyeha pratīyate ||</p>
    <p xml:id="v4.210ab" n="4.210ab">na cānurāgaḥ śabdena bhinnadeśasya yujyate |</p>
    <p xml:id="v4.210cd" n="4.210cd">dūrasthapratibimbaṃ ca nārūpasya pratīyate ||</p>
    <p xml:id="v4.211ab" n="4.211ab">śabdasarvagatatvena yadyarthaprāptir ucyate |</p>
    <p xml:id="v4.211cd" n="4.211cd">sarvārthānāṃ bhavec chabdaiḥ sarvair evānurañjanam ||</p>
    <p xml:id="v4.212ab" n="4.212ab">na ca bhinnendriyagrāhyaṃ kiñ cid asty anurāgakṛt |</p>
    <p xml:id="v4.212cd" n="4.212cd">na hi lākṣānurakte 'pi sphaṭike dhīs tvagādibhiḥ ||</p>
    <p xml:id="v4.213ab" n="4.213ab">anumānāgamau mithyā syātāmadhyāsakalpane |</p>
    <p xml:id="v4.213cd" n="4.213cd">nirūpaṇasya mithyātvāt sarvābhāvaḥ prasajyate ||</p>
    <p xml:id="v4.214ab" n="4.214ab">tathās tv iti yadi brūyāt, mithyā svavacane sati |</p>
    <p xml:id="v4.214cd" n="4.214cd">katham evaṃ vaded artho nānṛtād dhi pratīyate ||</p>
    <p xml:id="v4.215ab" n="4.215ab">śūnyavādottarāccāpi yathārthaṃ buddhiśabdayoḥ |</p>
    <p xml:id="v4.215cd" n="4.215cd">pravṛttir na tu tat tantram artharūpaṃ kadā cana ||</p>
    <p xml:id="v4.216ab" n="4.216ab">tasmāt prāg api ye śabdād bhirnnaikatvādibuddhibhiḥ |</p>
    <p xml:id="v4.216cd" n="4.216cd">gṛhyante sarvadā teṣāṃ paramārthastitā bhavet ||</p>
    <p xml:id="v4.217ab" n="4.217ab">śabdābhyupāyake 'py arthe tadabhāve ca yady api |</p>
    <p xml:id="v4.217cd" n="4.217cd">arthabuddhir na jāyeta nārthe rūpaṃ praṇaśyati ||</p>
    <p xml:id="v4.218ab" n="4.218ab">cakṣurāder abhāve hi rūpādyātmā na gṛhyate |</p>
    <p xml:id="v4.218cd" n="4.218cd">svarūpanāśo rūpādes tāvanmātreṇa neṣyate ||</p>
    <p xml:id="v4.219ab" n="4.219ab">sambandhasya ca nityatvān nārethasya syād arūpatā |</p>
    <p xml:id="v4.219cd" n="4.219cd">yugapanna hi sarveṣām anyākārārthavedanam ||</p>
    <p xml:id="v4.220ab" n="4.220ab">tadākāre 'pi tadvac ced, dvaye sati parīkṣyatām |</p>
    <p xml:id="v4.220cd" n="4.220cd">kiṃ nv arthasyātathābhāvo grahītuḥ kiṃ nv aśaktatā ||</p>
    <p xml:id="v4.221ab" n="4.221ab">sadasadbhāvayor arthe virodhitvād asambhavaḥ |</p>
    <p xml:id="v4.221cd" n="4.221cd">grahītṛbhedāc chaktatvam aśaktatvaṃ ca yujyate ||</p>
    <p xml:id="v4.222ab" n="4.222ab">yathāndhānandhayoḥ pārśve rūpasyety abhidhāsyate |</p>
    <p xml:id="v4.222cd" n="4.222cd">tenārthe dhvanyupāyasya tadhīrnānyasya jāyate ||</p>
    <p xml:id="v4.223ab" n="4.223ab">devadattādiśabde tu sambandhādyatvadarśanāt |</p>
    <p xml:id="v4.223cd" n="4.223cd">arthasyānityatāyāṃ ca tādrūpyasyāpy anityatā ||</p>
    <p xml:id="v4.224ab" n="4.224ab">tatrāpy autpattikī śaktis tadrūpapratyayaṃ prati |</p>
    <p xml:id="v4.224cd" n="4.224cd">grāhyagrāhakayor iṣṭā niyogasya tv anityatā ||</p>
    <p xml:id="v4.225ab" n="4.225ab">tatra sarvair atādrūpyaṃ prāṅniyogāt pratīyate |</p>
    <p xml:id="v4.225cd" n="4.225cd">teneṣṭam eva mithyātvaṃ kaiś cid adhyāsakalpane ||</p>
    <p xml:id="v4.226ab" n="4.226ab">yadā tu yādṛśaḥ piṇḍaḥ pūrvaṃ śabdāt pratīyate |</p>
    <p xml:id="v4.226cd" n="4.226cd">tādṛśasmaraṇe hetuḥ śabdas tatra yathārthatā ||</p>
    <p xml:id="v4.227ab" n="4.227ab">niyogāt parato vāpi śabdena vyajyatām iyam |</p>
    <p xml:id="v4.227cd" n="4.227cd">tadgrāhyaśaktir arthasya, pārarūpyaṃ na tāvatā ||</p>
    <p xml:id="v4.228ab" n="4.228ab">sarvākāraparicchedyaśakte 'rthe vācake 'pi vā |</p>
    <p xml:id="v4.228cd" n="4.228cd">sarvākārārthavijñānasamarthe niyamaḥ kṛtaḥ ||</p>
    <p xml:id="v4.229ab" n="4.229ab">tatra śabdārthasambandhaṃ pramātuḥ smarato 'pi yā |</p>
    <p xml:id="v4.229cd" n="4.229cd">buddhiḥ pūrvagṛhītārthasandhānād upajāyate ||</p>
    <p xml:id="v4.230ab" n="4.230ab">cakṣuṣā sannikṛṣṭe 'rthe nāpratyakṣam asau bhavet |</p>
    <p xml:id="v4.230cd" n="4.230cd">viviktā eva te 'py arthāḥ smṛtipratyakṣagocarāḥ ||</p>
    <p xml:id="v4.231ab" n="4.231ab">smaryete śabdasambandhau mā bhūt pratyakṣatā tayoḥ |</p>
    <p xml:id="v4.231cd" n="4.231cd">tadapratyakṣabhāvena na tv arthasyāpi vāryate ||</p>
    <p xml:id="v4.232ab" n="4.232ab">gṛhītam api gotvādi smṛtispṛṣṭaṃ ca yady api |</p>
    <p xml:id="v4.232cd" n="4.232cd">tathāpi vyatirekeṇa pūrvabodhāt pratīyate ||</p>
    <p xml:id="v4.233ab" n="4.233ab">vyaktikālādibhedena tatrāsty avasaro miteḥ |</p>
    <p xml:id="v4.233cd" n="4.233cd">yaḥ pūrvāvagato 'ṃśo 'tra sa na nāma pramīyate ||</p>
    <p xml:id="v4.234ab" n="4.234ab">idānīn tanam astitvaṃ na hi pūrvadhiyā gatam |</p>
    <p xml:id="v4.234cd" n="4.234cd">na hi smaraṇato yatprāk tat pratyakṣam itīdṛśam ||</p>
    <p xml:id="v4.235ab" n="4.235ab">vacanaṃ rājakīyaṃ vā vaidikaṃ vāpi vidyate |</p>
    <p xml:id="v4.235cd" n="4.235cd">na cāpi smaraṇāt paścād indriyasya pravartanam ||</p>
    <p xml:id="v4.236ab" n="4.236ab">vāryate kena cin nātastat tadānīṃ praduṣyati |</p>
    <p xml:id="v4.236cd" n="4.236cd">tenendriyārthasambandhāt prāgūrdhvaṃ vāpi yatsmṛteḥ ||</p>
    <p xml:id="v4.237ab" n="4.237ab">vijñānaṃ jāyate sarvaṃ pratyakṣam iti gamyatām |</p>
    <p xml:id="v4.237cd" n="4.237cd">vimanaskā yadā ke cit sambaddham api cendriyaiḥ ||</p>
    <p xml:id="v4.238ab" n="4.238ab">na budhyante tathā cānye sādṛśyādivimohitāḥ |</p>
    <p xml:id="v4.238cd" n="4.238cd">tatra yo 'rthaṃ vivekena kauśalāt sadṛśeṣv api ||</p>
    <p xml:id="v4.239ab" n="4.239ab">sūkṣmaṃ vāpi prapadyeta tasya bhrāntirnaṃ tāvatā |</p>
    <p xml:id="v4.239cd" n="4.239cd">yathā ṣaḍjādibhedena gāne laukikavaidike ||</p>
    <p xml:id="v4.240ab" n="4.240ab">vivekenāvagacchanti yeṣāṃ tatsaṃskṛtā matiḥ |</p>
    <p xml:id="v4.240cd" n="4.240cd">gānamātraṃ vijānanti tatrānadhikṛtās tu ye ||</p>
    <p xml:id="v4.241ab" n="4.241ab">tadajñānān na mithyātvaṃ vaktuṃ śakyaṃ vivekinām |</p>
    <p xml:id="v4.241cd" n="4.241cd">te hi ṣaḍjādiśabdebhyo vināpy eṣaṃ viviktatām ||</p>
    <p xml:id="v4.242ab" n="4.242ab">yathāvadadhigacchanti, tadvad gotvādivas tv api |</p>
    <p xml:id="v4.242cd" n="4.242cd">saṅkīrṇam arthamātraṃ tu budhyante 'bhyāsarvajitāḥ ||</p>
    <p xml:id="v4.243ab" n="4.243ab">vivekaṃ pratipadyante ye śabdasmṛtisaṃskṛtāḥ |</p>
    <p xml:id="v4.243cd" n="4.243cd">yathā rūpādimatyarthe yasyaivāsti yadindriyam ||</p>
    <p xml:id="v4.244ab" n="4.244ab">sa tanmātraṃ gṛhītvānyan na gṛhṇātyanumānataḥ |</p>
    <p xml:id="v4.244cd" n="4.244cd">tathā vivekahetūnāṃ yadā yaṃ pratipadyate ||</p>
    <p xml:id="v4.245ab" n="4.245ab">tadupeye tadā jñānaṃ vartate tadanugrahāt |</p>
    <p xml:id="v4.245cd" n="4.245cd">tena yāvat pramātāṇāṃ vivekopāyadarśanam ||</p>
    <p xml:id="v4.246ab" n="4.246ab">na syāt tāvad bhavet teṣāṃ vijñānaṃ nirvikalpakam |</p>
    <p xml:id="v4.246cd" n="4.246cd">tasmād yatra prakalpyeta vastu vastvantarātmanā ||</p>
    <p xml:id="v4.247ab" n="4.247ab">pramāṇābhāsatā tatra na svadharmavikalpane |</p>
    <p xml:id="v4.247cd" n="4.247cd">pratyakṣatvam ataḥ siddhaṃ sāmānyasya tathaiva ca ||</p>
    <p xml:id="v4.248ab" n="4.248ab">sambandhasyeti tat pūrvam anumānādi jāyate |</p>
    <p xml:id="v4.248cd" n="4.248cd">sarvaṃ cāpy anumānādi pratyakṣe nirvikalpake ||</p>
    <p xml:id="v4.249ab" n="4.249ab">na pravartata ity etadanumāne 'bhidhāsyate |</p>
    <p xml:id="v4.249cd" n="4.249cd">nanv evaṃ sati yāpy agner dūrād apy auṣṇyakalpanā ||</p>
    <p xml:id="v4.250ab" n="4.250ab">sāpi pratyakṣam eva syād yathā gotvādibuddhayaḥ |</p>
    <p xml:id="v4.250cd" n="4.250cd">pratyāsannataraṃ gotvaṃ pratyakṣatvena sammatam ||</p>
    <p xml:id="v4.251ab" n="4.251ab">vijñānaṃ nānyad astīti pratyakṣam idam eva naḥ |</p>
    <p xml:id="v4.251cd" n="4.251cd">tatrāpy akṣair asambandhaṃ manvānasyopajāyate ||</p>
    <p xml:id="v4.252ab" n="4.252ab">yadā buddhiḥ, tadā naiva pratyakṣatvena kalpyate |</p>
    <p xml:id="v4.252cd" n="4.252cd">sparśanena tu sambandhe pratyakṣatvena jāyate ||</p>
    <p xml:id="v4.253ab" n="4.253ab">tasmād yadindriyaṃ yasya grāhakatvena kalpitam |</p>
    <p xml:id="v4.253cd" n="4.253cd">tenaiva sati sambandhe pratyakṣaṃ nānyathā bhavet ||</p>
    <p xml:id="v4.254ab" n="4.254ab">evaṃ samāne 'pi vikalpamārge yatrākṣasambandhaphalānusāraḥ |</p>
    <p xml:id="v4.254cd" n="4.254cd">pratyakṣatā tasya tathā ca loke vināpyado lakṣaṇataḥ prasiddham ||</p>
    <p xml:id="v5,1.1ab" n="5,1.1ab">pratyakṣādau niṣiddhe 'pi nanu lokaprasiddhitaḥ |</p>
    <p xml:id="v5,1.1cd" n="5,1.1cd">dharmādharmau pramāsyete brāhmaṇādivivekavat ||</p>
    <p xml:id="v5,1.2ab" n="5,1.2ab">dhārmikādhārmikatvābhyāṃ pīḍānugrahakāriṇau |</p>
    <p xml:id="v5,1.2cd" n="5,1.2cd">prasiddhau hi, tathā cāha pārāśaryo 'tra vastuni ||</p>
    <p xml:id="v5,1.3ab" n="5,1.3ab">idaṃ puṇyam idaṃ pāpam ity etasmin padadvaye |</p>
    <p xml:id="v5,1.3cd" n="5,1.3cd">ācaṇḍālaṃ manuṣyāṇām alpaṃ śāstraprayojanam ||</p>
    <p xml:id="v5,1.4ab" n="5,1.4ab">nirmūlāsambhavād atra pramāṇaiḥ saiva mṛgyate |</p>
    <p xml:id="v5,1.4cd" n="5,1.4cd">kutaḥ punaḥ pravṛtteti, pratyakṣādi tu vāritam ||</p>
    <p xml:id="v5,1.5ab" n="5,1.5ab">na caitāni parityajya pṛthag loke pramāṇatā |</p>
    <p xml:id="v5,1.5cd" n="5,1.5cd">saṃsāramocakādeś ca hiṃsā puṇyatvasammatā ||</p>
    <p xml:id="v5,1.6ab" n="5,1.6ab">na paścāt puṇyam icchanti ke cid evaṃ vigānataḥ |</p>
    <p xml:id="v5,1.6cd" n="5,1.6cd">mlecchāryāṇāṃ prasiddhatvaṃ na dharmasyopapadyate ||</p>
    <p xml:id="v5,1.7ab" n="5,1.7ab">na cāryāṇāṃ viśeṣo 'sti yāvacchāstram anāśritam |</p>
    <p xml:id="v5,1.7cd" n="5,1.7cd">tanmūlārthaprasiddhis tu tatprāmāṇye sthite bhavet ||</p>
    <p xml:id="v5,1.8ab" n="5,1.8ab">tasmād abhāvaktrasthau dharmādarmau na śaknuyāt |</p>
    <p xml:id="v5,1.8cd" n="5,1.8cd">codanā cet samuddhartuṃ grastau tenaiva paśyatām ||</p>
    <p xml:id="v5,1.9ab" n="5,1.9ab">upadeśo hi bhavati jñānaṃ tasyeti yojyate |</p>
    <p xml:id="v5,1.9cd" n="5,1.9cd">jñāyate yena tajjñānam ekādhikaraṇatvataḥ ||</p>
    <p xml:id="v5,1.10ab" n="5,1.10ab">autpattikagirā doṣaḥ kāraṇasya nivāryate |</p>
    <p xml:id="v5,1.10cd" n="5,1.10cd">abādho 'nyatirekeṇa, svatas tena pramāṇatā ||</p>
    <p xml:id="v5,1.11ab" n="5,1.11ab">sarvasyānupalabdhe 'rthe prāmāṇyaṃ smṛtir anyathā |</p>
    <p xml:id="v5,1.11cd" n="5,1.11cd">codanā copadeśaś ca vidhiś caikārthavācinaḥ ||</p>
    <p xml:id="v5,1.12ab" n="5,1.12ab">vākyāntare samarthe 'pi kimarthaṃ vidhir āśritaḥ |</p>
    <p xml:id="v5,1.12cd" n="5,1.12cd">sādhyasādhanasambandhaḥ sarvākhyāteṣu vidyate ||</p>
    <p xml:id="v5,1.13ab" n="5,1.13ab">sarvavākyeṣu cākhyātaṃ tenākāṅkṣānivartanāt |</p>
    <p xml:id="v5,1.13cd" n="5,1.13cd">pravṛttisiddhir icchātaḥ, pratiṣedhāt tu varjanam ||</p>
    <p xml:id="v5,1.14ab" n="5,1.14ab">vidhāvanāśrite sādhyaḥ puruṣārtho na labhyate |</p>
    <p xml:id="v5,1.14cd" n="5,1.14cd">śrutasvargādibādhena dhātvarthaḥ sādhyatāṃ vrajet ||</p>
    <p xml:id="v5,1.15ab" n="5,1.15ab">vidhau tu tam atikramya svargādeḥ sādhyateṣyate |</p>
    <p xml:id="v5,1.15cd" n="5,1.15cd">tatsādhanasya dharmatvam evaṃ sati ca labhyate ||</p>
    <p xml:id="v5,1.16ab" n="5,1.16ab">svapratyayāntarāpekṣā syād anāptanaroktiṣu |</p>
    <p xml:id="v5,1.16cd" n="5,1.16cd">āptoktiṣu narāpekṣā nobhayaṃ codanāsu naḥ ||</p>
    <p xml:id="v5,1.17ab" n="5,1.17ab">ādiśabdo makārāntaḥ, luki kleśena saṅgatiḥ |</p>
    <p xml:id="v5,1.17cd" n="5,1.17cd">nañadhyāhriyate sūtre, saṅkarāt paricodanā ||</p>
    <p xml:id="v5,1.18ab" n="5,1.18ab">pramāṇalakṣaṇājñānād vyabhicārāt parīkṣaṇam |</p>
    <p xml:id="v5,1.18cd" n="5,1.18cd">naitat pratyakṣam ityevamaparīkṣopasaṃhṛtā ||</p>
    <p xml:id="v5,1.19ab" n="5,1.19ab">tatrānyasyāyathārthatvaṃ pratyakṣe tu yathārthatā |</p>
    <p xml:id="v5,1.19cd" n="5,1.19cd">yadābhāsaṃ hi vijñānaṃ tatsaṃyoge tad iṣyate ||</p>
    <p xml:id="v5,1.20ab" n="5,1.20ab">sampūrṇaṃ lakṣaṇaṃ hy etat, tatsator vyatyayaḥ kṛtaḥ |</p>
    <p xml:id="v5,1.20cd" n="5,1.20cd">śobhanārthas tu sacchabdaḥ, yad vākhyāhārakalpanā ||</p>
    <p xml:id="v5,1.21ab" n="5,1.21ab">arthāpattyetareṣāṃ ca pratyakṣābhāsalakṣaṇam |</p>
    <p xml:id="v5,1.21cd" n="5,1.21cd">bādhakajñānalābho hi pūrvābādhe na sambhavet ||</p>
    <p xml:id="v5,1.22ab" n="5,1.22ab">sa cāstīti, avabodhatve sati nānyonyasaṃśrayam |</p>
    <p xml:id="v5,1.22cd" n="5,1.22cd">na cānāgatabādhe ca pūrveṇātmā hi labhyate ||</p>
    <p xml:id="v5,1.23ab" n="5,1.23ab">nimittadoṣabodhena paścād yatrāpy abādhanam |</p>
    <p xml:id="v5,1.23cd" n="5,1.23cd">bhavaty eva hi tatrāpi narāntaraviparyayaḥ ||</p>
    <p xml:id="v5,1.24ab" n="5,1.24ab">sarveṣāṃ sarvadā yatra dhīḥ syāt tatra na bādhanam |</p>
    <p xml:id="v5,1.24cd" n="5,1.24cd">na hi kāraṇaduṣṭatvabuddhis tatra balīyasī ||</p>
    <p xml:id="v5,1.25ab" n="5,1.25ab">jātyādiṣu yadā jātā buddhiḥ paścād asambhavāt |</p>
    <p xml:id="v5,1.25cd" n="5,1.25cd">nāśyate yuktibhis tatra vyaktam anyonyasaṃśrayam ||</p>
    <p xml:id="v5,1.26ab" n="5,1.26ab">svataḥ prāmāṇyataś cātra nirṇayo 'stitvabodhanāt |</p>
    <p xml:id="v5,1.26cd" n="5,1.26cd">tadrūpapratyayotpattes tadasadvādinām api ||</p>
    <p xml:id="v5,3.1ab" n="5,3.1ab">pramāṇatvāpramāṇatve puṇyapāpādi tatphalam |</p>
    <p xml:id="v5,3.1cd" n="5,3.1cd">vidhyarthavādamantrārthanāmadheyādikalpanā ||</p>
    <p xml:id="v5,3.2ab" n="5,3.2ab">sarveṣu lakṣaṇeṣv evaṃ svapramāṇagaṇaiḥ sthitiḥ |</p>
    <p xml:id="v5,3.2cd" n="5,3.2cd">vacanavyaktibhedena pūrvasiddhāntapakṣatā ||</p>
    <p xml:id="v5,3.3ab" n="5,3.3ab">karmabhyaḥ phalasambandhaḥ pāralaukyaihalaukike |</p>
    <p xml:id="v5,3.3cd" n="5,3.3cd">sarvam ityādy ayuktaṃ syād arthaśūnyāsu buddhiṣu ||</p>
    <p xml:id="v5,3.4ab" n="5,3.4ab">tasmād dharmārthibhiḥ pūrvaṃ pramāṇair lokasammataiḥ |</p>
    <p xml:id="v5,3.4cd" n="5,3.4cd">arthasya sadasadbhāve yatnaḥ kāryaḥ kriyāṃ prati ||</p>
    <p xml:id="v5,3.5ab" n="5,3.5ab">yadā saṃvṛtisatyena sarvam etat prakalpyate |</p>
    <p xml:id="v5,3.5cd" n="5,3.5cd">jñānamātre 'pi kasmād vo vṛthāgraho 'rthakalpane ||</p>
    <p xml:id="v5,3.6ab" n="5,3.6ab">saṃvṛter na tu satyatvaṃ satyabhedaḥ kuto 'nvayam |</p>
    <p xml:id="v5,3.6cd" n="5,3.6cd">satyā cet saṃvṛtiḥ keyaṃ mṛṣā cet satyatā katham ||</p>
    <p xml:id="v5,3.7ab" n="5,3.7ab">satyatvaṃ na ca sāmānyaṃ mṛṣārthaparamārthayoḥ |</p>
    <p xml:id="v5,3.7cd" n="5,3.7cd">virodhāt, na hi vṛkṣatvaṃ sāmānyaṃ vṛkṣasiṃhayoḥ ||</p>
    <p xml:id="v5,3.8ab" n="5,3.8ab">tulyārthatve 'pi tenaiṣāṃ mithyāsaṃvṛtiśabdayoḥ |</p>
    <p xml:id="v5,3.8cd" n="5,3.8cd">vañcanārtha upanyāso lālāvaktrāsavādivat ||</p>
    <p xml:id="v5,3.9ab" n="5,3.9ab">nāstikyaparihārārthaṃ saṃvṛtiḥ, kalpaneti ca |</p>
    <p xml:id="v5,3.9cd" n="5,3.9cd">kalpanāpi tv abhinnasya naiva nirvastuke bhavet ||</p>
    <p xml:id="v5,3.10ab" n="5,3.10ab">tasmād yan nāsti nāsty eva, yat tv asti paramārthataḥ |</p>
    <p xml:id="v5,3.10cd" n="5,3.10cd">tat satyam anyanmithyeti, na satyadvayakalpanā ||</p>
    <p xml:id="v5,3.11ab" n="5,3.11ab">svapnādibhogavac cāpi yopabhogatvakalpanā |</p>
    <p xml:id="v5,3.11cd" n="5,3.11cd">tannivṛttyartham eveha paramārthe kaś cit pravartate ||</p>
    <p xml:id="v5,3.12ab" n="5,3.12ab">na hi svapnasukhādyarthaṃ dharme kaś cit pravartate |</p>
    <p xml:id="v5,3.12cd" n="5,3.12cd">yādṛcchikatvāt svapnasya tūṣṇīmāsyeta paṇḍitaiḥ ||</p>
    <p xml:id="v5,3.13ab" n="5,3.13ab">paramārthaphalāvāptim icchadbhis tena yatnataḥ |</p>
    <p xml:id="v5,3.13cd" n="5,3.13cd">pratipattir vidhātavyā yuktibhir bāhyavastuṣu ||</p>
    <p xml:id="v5,3.14ab" n="5,3.14ab">tatrārthaśūnyaṃ vijñānaṃ yogācārāḥ samāśritāḥ |</p>
    <p xml:id="v5,3.14cd" n="5,3.14cd">tasyāpy abhāvam icchanti ye mādhyamikavādinaḥ ||</p>
    <p xml:id="v5,3.15ab" n="5,3.15ab">tatra bāhyārthaśūnyatvaṃ tulyaṃ tāvad dvayor api |</p>
    <p xml:id="v5,3.15cd" n="5,3.15cd">nivṛttyāsya tato jñāne tadvat saṃvṛtikalpanā ||</p>
    <p xml:id="v5,3.16ab" n="5,3.16ab">tasmāt sādhāraṇatvena tanmūlatvena cāpy ayam |</p>
    <p xml:id="v5,3.16cd" n="5,3.16cd">bāhyārthasadasadbhāve yatno bhāṣyakṛtā kṛtāḥ ||</p>
    <p xml:id="v5,3.17ab" n="5,3.17ab">bāhyārthāpahnave 'dvaitam ekārthasya parīkṣaṇāt |</p>
    <p xml:id="v5,3.17cd" n="5,3.17cd">pramāṇam āśritaś caikas tatrāstāṃ yaḥ prameyataḥ ||</p>
    <p xml:id="v5,3.18ab" n="5,3.18ab">pramāṇasthas tu mūlatvād ihedānīṃ parīkṣyate |</p>
    <p xml:id="v5,3.18cd" n="5,3.18cd">prastutaḥ sa dvidhā cātra prathamaṃ tv anumānataḥ ||</p>
    <p xml:id="v5,3.19ab" n="5,3.19ab">pratyakṣabādhane cokte paścāt tacchaktyavekṣaṇāt |</p>
    <p xml:id="v5,3.19cd" n="5,3.19cd">tatrānumānamāhedaṃ nanv iti, asya ca saṅgatiḥ ||</p>
    <p xml:id="v5,3.20ab" n="5,3.20ab">tatsamprayogajaṃ nāma pratyakṣam iti bhāṣitam |</p>
    <p xml:id="v5,3.20cd" n="5,3.20cd">tatrendriyārthasambandhabhedo na paramārthataḥ ||</p>
    <p xml:id="v5,3.21ab" n="5,3.21ab">kalpitaḥ samprayogas tu svapnādāv api vidyate |</p>
    <p xml:id="v5,3.21cd" n="5,3.21cd">tadatadyogajanyasya vibhāgas tena durlabhaḥ ||</p>
    <p xml:id="v5,3.22ab" n="5,3.22ab">mithyātvaṃ yad dvidhaivoktaṃ nāyathety atra cocyate |</p>
    <p xml:id="v5,3.22cd" n="5,3.22cd">sarvasyaiva ca mithyātve kiṃ viśiṣyābhidhīyate ||</p>
    <p xml:id="v5,3.23ab" n="5,3.23ab">stambhādipratyayo mithyā pratyayatvāt tathā hi yaḥ |</p>
    <p xml:id="v5,3.23cd" n="5,3.23cd">pratyayaḥ sa mṛṣā dṛṣṭaḥ svapnādipratyayo yathā ||</p>
    <p xml:id="v5,3.24ab" n="5,3.24ab">siddhasādhanabhāvo 'ṃśe dṛṣṭāntābhāva eva ca |</p>
    <p xml:id="v5,3.24cd" n="5,3.24cd">mā bhūtām evaśabdaś ca vyartho 'śeṣaprasādhane ||</p>
    <p xml:id="v5,3.25ab" n="5,3.25ab">sarva eveti tenātra jāgradbuddhiparigrahaḥ |</p>
    <p xml:id="v5,3.25cd" n="5,3.25cd">svāṃśābhyupagamāc cāpi bāhyagrāhyanivāraṇam ||</p>
    <p xml:id="v5,3.26ab" n="5,3.26ab">pratyayasyeti sādhyāṃśavyāptahetunidarśanam |</p>
    <p xml:id="v5,3.26cd" n="5,3.26cd">hetuś copanyenātra jāgrato 'pīti darśataḥ ||</p>
    <p xml:id="v5,3.27ab" n="5,3.27ab">vipakṣābhāvataś cātra vyatireko na kathyate |</p>
    <p xml:id="v5,3.27cd" n="5,3.27cd">sāmānyasya ca hetutvāt kasmāt pakṣaikadeśatā ||</p>
    <p xml:id="v5,3.28ab" n="5,3.28ab">jāgrajjñāne viśeṣo 'yaṃ yataḥ supariniścayaḥ |</p>
    <p xml:id="v5,3.28cd" n="5,3.28cd">bāhyālambanasambandho na prasiddhaḥ paraṃ prati ||</p>
    <p xml:id="v5,3.29ab" n="5,3.29ab">tasmād yad bhāṣyakāreṇa dattam uttam atra tu |</p>
    <p xml:id="v5,3.29cd" n="5,3.29cd">vikalpasamatā vā syād vaidharmyasamatāpi vā ||</p>
    <p xml:id="v5,3.30ab" n="5,3.30ab">dṛṣṭatvāt pūrvapakṣasya jātyukti kaiś cid āśritā |</p>
    <p xml:id="v5,3.30cd" n="5,3.30cd">pratijñādoṣam evāhuḥ ke cit pratyakṣabādhanam ||</p>
    <p xml:id="v5,3.31ab" n="5,3.31ab">śakṣyāmo yadi vispaṣṭaṃ svāṃśagrāhyanivāraṇam |</p>
    <p xml:id="v5,3.31cd" n="5,3.31cd">tadā te śuddha eva syāt pakṣo grāhyanivāraṇaḥ ||</p>
    <p xml:id="v5,3.32ab" n="5,3.32ab">pratyakṣādeś ca viṣayo bāhya evāvatiṣṭhate |</p>
    <p xml:id="v5,3.32cd" n="5,3.32cd">tanniṣedhakṛtas tasya tair bhavet pakṣabādhanam ||</p>
    <p xml:id="v5,3.33ab" n="5,3.33ab">suniścayena caiteṣāṃ bādhakapratyayād ṛte |</p>
    <p xml:id="v5,3.33cd" n="5,3.33cd">pramāṇābhāsatā nāstīty etasmāt katyate balam ||</p>
    <p xml:id="v5,3.34ab" n="5,3.34ab">duṣṭajñānagṛhītāpratiṣedho hi yujyate |</p>
    <p xml:id="v5,3.34cd" n="5,3.34cd">gṛhītamātrabādhe tu svapakṣo 'pi na sidhyati ||</p>
    <p xml:id="v5,3.35ab" n="5,3.35ab">agrāhyatvāc ca bhedena viśeṣaṇaviśeṣyayoḥ |</p>
    <p xml:id="v5,3.35cd" n="5,3.35cd">aprasiddhobhayatvaṃ vā vācyam anyatarasya vā ||</p>
    <p xml:id="v5,3.36ab" n="5,3.36ab">vaktṛśrotroś ca yajjñānaṃ viśeṣaṇviśeṣyayoḥ |</p>
    <p xml:id="v5,3.36cd" n="5,3.36cd">tannirālambanatvena svavāgbādho dvyor api ||</p>
    <p xml:id="v5,3.37ab" n="5,3.37ab">sambhavo na ca bhedasya viśeṣaṇaviśeṣyayoḥ |</p>
    <p xml:id="v5,3.37cd" n="5,3.37cd">tasmān nirūpaṇaṃ nāsti pratijñārthasya śobhanam ||</p>
    <p xml:id="v5,3.38ab" n="5,3.38ab">nirālambanatā nāma na kiñ cid vastu gamyate |</p>
    <p xml:id="v5,3.38cd" n="5,3.38cd">tena yadvyatirekādau praśno naivopapadyate ||</p>
    <p xml:id="v5,3.39ab" n="5,3.39ab">yady avastu kathaṃ tv asmāṃs tvaṃ bodhayitum icchasi |</p>
    <p xml:id="v5,3.39cd" n="5,3.39cd">budhyase vā svabuddhyā tvam, kalpitā tv atha sādhyate ||</p>
    <p xml:id="v5,3.40ab" n="5,3.40ab">asataḥ kalpanā kīdṛk, kḷptau vastu prasajyate |</p>
    <p xml:id="v5,3.40cd" n="5,3.40cd">katham iṣṭam abhāve ced, vastu so 'pīti vakṣyate ||</p>
    <p xml:id="v5,3.41ab" n="5,3.41ab">tathā pratyaya ity eṣa karma bhāvādi vā bhavet |</p>
    <p xml:id="v5,3.41cd" n="5,3.41cd">bhāvādiṣu virodhaḥ syāt karma cet siddhasādhanam ||</p>
    <p xml:id="v5,3.42ab" n="5,3.42ab">pratyāyyasya hi rūpāder nirālambanateṣyate |</p>
    <p xml:id="v5,3.42cd" n="5,3.42cd">avijñānātmakatvena kiñ cin nālambate hy asau ||</p>
    <p xml:id="v5,3.43ab" n="5,3.43ab">kartṛtve karaṇatve vā pakṣatvaṃ śabdayor api |</p>
    <p xml:id="v5,3.43cd" n="5,3.43cd">tannirālambanatvena pakṣābhāvaḥ prasajyate ||</p>
    <p xml:id="v5,3.44ab" n="5,3.44ab">pratyāyyena ca bhinnena vinā kartrādyasambhavaḥ |</p>
    <p xml:id="v5,3.44cd" n="5,3.44cd">pratyaye tannimitte vā bādhaḥ svavacanena te ||</p>
    <p xml:id="v5,3.45ab" n="5,3.45ab">athāpi rūḍhirūpeṇa pratyayaḥ syāt tathāpi tu |</p>
    <p xml:id="v5,3.45cd" n="5,3.45cd">grāhakaṃ vastu siddhaṃ naḥ pratyayo 'nyasya vastunaḥ ||</p>
    <p xml:id="v5,3.46ab" n="5,3.46ab">tam abhyupetya pakṣaś ced abhyupetaṃ virudhyate |</p>
    <p xml:id="v5,3.46cd" n="5,3.46cd">viśeṣyasyāprasiddhaś ca tava, asmākam atādṛśe ||</p>
    <p xml:id="v5,3.47ab" n="5,3.47ab">ātmadharmasvatantratvakalpane 'pi tathā bhavet |</p>
    <p xml:id="v5,3.47cd" n="5,3.47cd">na ca pratyayamātratvaṃ kiñ cid asty anirūpaṇāt ||</p>
    <p xml:id="v5,3.48ab" n="5,3.48ab">śabdārthamātrarūpeṇa yathānyeṣāṃ nirūpaṇam |</p>
    <p xml:id="v5,3.48cd" n="5,3.48cd">tathā ca bhavato na syād vācyabhedamanicchataḥ ||</p>
    <p xml:id="v5,3.49ab" n="5,3.49ab">nirālambanatā cāpi sarvathā yadi sādhyate |</p>
    <p xml:id="v5,3.49cd" n="5,3.49cd">viśeṣaṇāprasiddhiś ca dṛṣṭāntaś ca na vidyate ||</p>
    <p xml:id="v5,3.50ab" n="5,3.50ab">kena cic cet prakāreṇa nirālambanatocyate |</p>
    <p xml:id="v5,3.50cd" n="5,3.50cd">rasajñānasya rūpādiśūnyatvāt siddhasādhanam ||</p>
    <p xml:id="v5,3.51ab" n="5,3.51ab">atha buddhir yadākārā tadālambanavāraṇam |</p>
    <p xml:id="v5,3.51cd" n="5,3.51cd">svākārasyābhyupetatvāt tadabhāvo virudhyate ||</p>
    <p xml:id="v5,3.52ab" n="5,3.52ab">bāhyānālambanatve 'pi bāhya ity agraho yadi |</p>
    <p xml:id="v5,3.52cd" n="5,3.52cd">stambhādau naiva tadbuddhir ityevaṃ siddhasādhanam ||</p>
    <p xml:id="v5,3.53ab" n="5,3.53ab">atha stambhādirūpeṇa nirālambanatocyate |</p>
    <p xml:id="v5,3.53cd" n="5,3.53cd">saṃvedanasya dṛṣṭatvāt tadvirodhaḥ prasajyate ||</p>
    <p xml:id="v5,3.54ab" n="5,3.54ab">dvicandrādiṣu tulyaś cet, nendriyāprāptito hi naḥ |</p>
    <p xml:id="v5,3.54cd" n="5,3.54cd">tatrānālambanoktiḥ syān nārthasaṃvittyabhāvataḥ ||</p>
    <p xml:id="v5,3.55ab" n="5,3.55ab">sarvatrārthendriyāṇāṃ naḥ saṃyogasadasattayā |</p>
    <p xml:id="v5,3.55cd" n="5,3.55cd">saṃvittau vidyamānāyāṃ sadasadgrāhikā sthitiḥ ||</p>
    <p xml:id="v5,3.56ab" n="5,3.56ab">bhavatas tv indriyādīnām abhāvād grahaṇād ṛte |</p>
    <p xml:id="v5,3.56cd" n="5,3.56cd">nālambanasya hetuḥ syān niṣedho 'to na yujyate ||</p>
    <p xml:id="v5,3.57ab" n="5,3.57ab">bahirbhāvāprasiddhatvāt tenānālambanā matiḥ |</p>
    <p xml:id="v5,3.57cd" n="5,3.57cd">kathañ cit sādhyate naiṣa pakṣo hi jñāyate tadā ||</p>
    <p xml:id="v5,3.58ab" n="5,3.58ab">yathānyabodhanāśakter nāprasiddhe viśeṣaṇe |</p>
    <p xml:id="v5,3.58cd" n="5,3.58cd">pakṣasiddhis tathaiva syād viśeṣaṇaviśeṣaṇe ||</p>
    <p xml:id="v5,3.59ab" n="5,3.59ab">nāprasiddhe padārthe hi vākyārthaḥ sampratīyate |</p>
    <p xml:id="v5,3.59cd" n="5,3.59cd">tatpūrvakatvāt pakṣaś ca vākyārthaḥ sthāpayiṣyate ||</p>
    <p xml:id="v5,3.60ab" n="5,3.60ab">paryudāse niṣedhe vā vyatiriktasya vastunaḥ |</p>
    <p xml:id="v5,3.60cd" n="5,3.60cd">prameyatvādyabhedena jagataḥ siddhasādhanam ||</p>
    <p xml:id="v5,3.61ab" n="5,3.61ab">yadi cātyantabhedena nirālambanatocyate |</p>
    <p xml:id="v5,3.61cd" n="5,3.61cd">kathañ cic ced virudhyeta prākpakṣaḥ kalpitena ||</p>
    <p xml:id="v5,3.62ab" n="5,3.62ab">vastvādyākārataś cāpi dhīr nirālambaneṣyate |</p>
    <p xml:id="v5,3.62cd" n="5,3.62cd">grāhakāc ced abhinnatvaṃ śaktibhedo virudhyate ||</p>
    <p xml:id="v5,3.63ab" n="5,3.63ab">nirālambanabuddheś ca yady utpattiḥ prasādhyate |</p>
    <p xml:id="v5,3.63cd" n="5,3.63cd">dṛṣṭatvāt seṣyate 'smābhir bāhyagrāhyavivarjitā ||</p>
    <p xml:id="v5,3.64ab" n="5,3.64ab">samyaktvaṃ punar etasyās tvaṃ necchasi kathañ cana |</p>
    <p xml:id="v5,3.64cd" n="5,3.64cd">ātmāṃśe 'vasitā hy eṣā mṛgatṛṣṇādibuddhivat ||</p>
    <p xml:id="v5,3.65ab" n="5,3.65ab">caitrādipratyayānāṃ ca nirālambanatā yadi |</p>
    <p xml:id="v5,3.65cd" n="5,3.65cd">dharmabhūtā na gṛhyeta sādhanotthitayā dhiyā ||</p>
    <p xml:id="v5,3.66ab" n="5,3.66ab">tato viṣayanānātvāt pratiyogyanirākṛtā |</p>
    <p xml:id="v5,3.66cd" n="5,3.66cd">rūpāt sālambanaprāptiḥ satī kena nivāryate ||</p>
    <p xml:id="v5,3.67ab" n="5,3.67ab">yadi pratyayaśabdo 'pi pratyayatvena gṛhyate |</p>
    <p xml:id="v5,3.67cd" n="5,3.67cd">saṃvittyālambanatvaṃ ca vāryate, siddhasādhanam ||</p>
    <p xml:id="v5,3.68ab" n="5,3.68ab">buddhyutpādanaśaktiś ced vāryā, sādhayaṃ na sidhyati |</p>
    <p xml:id="v5,3.68cd" n="5,3.68cd">sādhanasya prayogo 'tra bodhakatvād vinā na te ||</p>
    <p xml:id="v5,3.69ab" n="5,3.69ab">na cābhidhāstyasambandhād ṛte bhedāc ca nāsty asau |</p>
    <p xml:id="v5,3.69cd" n="5,3.69cd">na cāsau tadgataṃ bhedaṃ bodhayantya dhiyā vinā ||</p>
    <p xml:id="v5,3.70ab" n="5,3.70ab">prāśnikair agṛhīte ca vākyasyāvayave pṛthak |</p>
    <p xml:id="v5,3.70cd" n="5,3.70cd">pakṣe hetau ca dṛṣṭānte vādini prativādini ||</p>
    <p xml:id="v5,3.71ab" n="5,3.71ab">sādhanasyāprayogaḥ syād abhyupetyocyate yadi |</p>
    <p xml:id="v5,3.71cd" n="5,3.71cd">pūrvābhyupagamenaiva pratijñā bādhyate tataḥ ||</p>
    <p xml:id="v5,3.72ab" n="5,3.72ab">dharmādharmādibhede ca nāsiddhe paramārthataḥ |</p>
    <p xml:id="v5,3.72cd" n="5,3.72cd">śiṣyātmanoś ca dharmāder upadeśo 'vakalpate ||</p>
    <p xml:id="v5,3.73ab" n="5,3.73ab">tadanuṣṭhānato buddher iṣṭo bhedaḥ, sphuṭaṃ ca taiḥ |</p>
    <p xml:id="v5,3.73cd" n="5,3.73cd">sūtrāntare 'bhyupetatvād bhaved āgamabādhanam ||</p>
    <p xml:id="v5,3.74ab" n="5,3.74ab">sarvalokaprasiddhyā ca pakṣabādho 'tra te dhruvam |</p>
    <p xml:id="v5,3.74cd" n="5,3.74cd">kṛtsnasādhanabuddhiś ca yadi mithyeṣyate tataḥ ||</p>
    <p xml:id="v5,3.75ab" n="5,3.75ab">sarvābhāvo yatheṣṭaṃ vā nyūnatā vābhidhīyate |</p>
    <p xml:id="v5,3.75cd" n="5,3.75cd">teṣāṃ sālambanatve vā tair anaikāntiko bhavet ||</p>
    <p xml:id="v5,3.76ab" n="5,3.76ab">tadanyasya pratijñā cet, tadanyapratyayo mṛṣā |</p>
    <p xml:id="v5,3.76cd" n="5,3.76cd">tanmithyātvaprasaṅge ca sarvaṃ pūrva na sidhyati ||</p>
    <p xml:id="v5,3.77ab" n="5,3.77ab">stambhādisādhanajñānabhedo na hi tathā bhavet |</p>
    <p xml:id="v5,3.77cd" n="5,3.77cd">yāvad yāvat pratijñeyaṃ tadaṅgasya pratīyate ||</p>
    <p xml:id="v5,3.78ab" n="5,3.78ab">tāvat tāvat pareṣāṃ syān mithyātvād anyabādhanam |</p>
    <p xml:id="v5,3.78cd" n="5,3.78cd">viruddhāvyabhicāritvaṃ bādho vāpy anumānataḥ ||</p>
    <p xml:id="v5,3.79ab" n="5,3.79ab">itthaṃ sarveṣu pakṣeṣu vaktavyaṃ pratisādhanam |</p>
    <p xml:id="v5,3.79cd" n="5,3.79cd">bāhyārthālambanā buddhir iti samyak ca dhīr iyam ||</p>
    <p xml:id="v5,3.80ab" n="5,3.80ab">bādhakāpetabuddhitvād yathā svapnādibādhadhīḥ |</p>
    <p xml:id="v5,3.80cd" n="5,3.80cd">sāpi mithyeti ced brūyāt, svapnādīnām abādhanāt ||</p>
    <p xml:id="v5,3.81ab" n="5,3.81ab">tasmāt sādharmyadṛṣṭānto bhavataḥ sādhane na hi |</p>
    <p xml:id="v5,3.81cd" n="5,3.81cd">vijñānāstitvabhinnatvakṣaṇikatvādidhīs tathā ||</p>
    <p xml:id="v5,3.82ab" n="5,3.82ab">samyak ced abhyupeyeta tadānaikāntiko bhavet |</p>
    <p xml:id="v5,3.82cd" n="5,3.82cd">tanmithyābhyupapattau ca pakṣabādhaḥ prasajyate ||</p>
    <p xml:id="v5,3.83ab" n="5,3.83ab">tathā ca baddham uktādivyavasthā na prakalpate |</p>
    <p xml:id="v5,3.83cd" n="5,3.83cd">tataś ca mokṣayatnasya vaiphalyaṃ vaḥ prasajyate ||</p>
    <p xml:id="v5,3.84ab" n="5,3.84ab">vikalpotpadyamānā ca jñānāstitvādidhīr yadi |</p>
    <p xml:id="v5,3.84cd" n="5,3.84cd">mṛṣeṣṭā, na ca dṛṣṭātra pramāṇāntarato gatiḥ ||</p>
    <p xml:id="v5,3.85ab" n="5,3.85ab">pramāṇābhāvatas tena jñānāstitvādi durlabham |</p>
    <p xml:id="v5,3.85cd" n="5,3.85cd">sarvaṃ cāpy asmadādīnāṃ mithyā jñānaṃ vikalpanāt ||</p>
    <p xml:id="v5,3.86ab" n="5,3.86ab">sānnidhyaviprakṛṣṭatve sattvāsattve ca durlabhe |</p>
    <p xml:id="v5,3.86cd" n="5,3.86cd">mithyājñānāviśeṣe 'pi sāṃkhyādiparivarjanāt ||</p>
    <p xml:id="v5,3.87ab" n="5,3.87ab">bauddhadarśana ekasmin pakṣapāto na yujyate |</p>
    <p xml:id="v5,3.87cd" n="5,3.87cd">mṛṣātvaṃ yadi buddheḥ syād bādhaḥ kiṃ nopalabhyate ||</p>
    <p xml:id="v5,3.88ab" n="5,3.88ab">bādhād vināpi tac cet syād vyavasthā na prakalpate |</p>
    <p xml:id="v5,3.88cd" n="5,3.88cd">pratiyogini dṛṣṭe ca jāgrajjñāne mṛṣā bhavet ||</p>
    <p xml:id="v5,3.89ab" n="5,3.89ab">svapnādibuddhir asmākaṃ tava bhedo 'pi kiṅkṛtaḥ |</p>
    <p xml:id="v5,3.89cd" n="5,3.89cd">na cānyat pratiyogyasti jāgrajjñānasya śobhanam ||</p>
    <p xml:id="v5,3.90ab" n="5,3.90ab">yaddarśanena mithyātvaṃ stambhādipratyayo vrajet |</p>
    <p xml:id="v5,3.90cd" n="5,3.90cd">svapnādipratiyogitvaṃ sarvalokaprasiddhitaḥ ||</p>
    <p xml:id="v5,3.91ab" n="5,3.91ab">tadīyadharmavaidharmyād bādhakapratyayo yathā |</p>
    <p xml:id="v5,3.91cd" n="5,3.91cd">yogināṃ jāyate buddhir bādhikā pratiyoginī ||</p>
    <p xml:id="v5,3.92ab" n="5,3.92ab">jāgratstambhādibuddhīnāṃ tataḥ svapnāditulyatā |</p>
    <p xml:id="v5,3.92cd" n="5,3.92cd">prāptānāṃ tām avasthāṃ ca sarvaprāṇabhṛtām api ||</p>
    <p xml:id="v5,3.93ab" n="5,3.93ab">bādho 'yaṃ bhavitā tena siddhā sapratiyogitā |</p>
    <p xml:id="v5,3.93cd" n="5,3.93cd">iha janmani keṣāñ cin na tāvad upalabhyate ||</p>
    <p xml:id="v5,3.94ab" n="5,3.94ab">yogyavasthāgatānāṃ tu na vidmaḥ kiṃ bhaviṣyati |</p>
    <p xml:id="v5,3.94cd" n="5,3.94cd">yogināṃ cāsmādīyānāṃ tvaduktapratiyoginī ||</p>
    <p xml:id="v5,3.95ab" n="5,3.95ab">tvaduktiviparītā vā bādhabuddhir bhaviṣyati |</p>
    <p xml:id="v5,3.95cd" n="5,3.95cd">īdṛktve yogibuddhīnāṃ dṛṣṭānto na tavāsti ca ||</p>
    <p xml:id="v5,3.96ab" n="5,3.96ab">dṛṣṭāntas tv asmādīnāṃ yo gṛhītaḥ sa vidyate |</p>
    <p xml:id="v5,3.96cd" n="5,3.96cd">atha stambhādibuddhīnāṃ vadet sapratiyogitām ||</p>
    <p xml:id="v5,3.97ab" n="5,3.97ab">bādhyatvaṃ cāpi buddhitvān mṛgatṛṣṇādibuddhivat |</p>
    <p xml:id="v5,3.97cd" n="5,3.97cd">iṣṭaṃ sapratiyogitvaṃ mṛgatṛṣṇādibuddhibhiḥ ||</p>
    <p xml:id="v5,3.98ab" n="5,3.98ab">tadātmanā ca bādhyatvaṃ grāhyāntaratayāpi ca |</p>
    <p xml:id="v5,3.98cd" n="5,3.98cd">bādhakaiś cāpy anekāntaḥ, tadanyatve ca pūrvavat ||</p>
    <p xml:id="v5,3.99ab" n="5,3.99ab">mithyādhīpratiyogitvaṃ svapnādāv iva te bhavet |</p>
    <p xml:id="v5,3.99cd" n="5,3.99cd">rāgādikṣayayogitvanimittādhigatis tathā ||</p>
    <p xml:id="v5,3.100ab" n="5,3.100ab">yāvān viśeṣa iṣṭaś cet sarvābhāvād viruddhatā |</p>
    <p xml:id="v5,3.100cd" n="5,3.100cd">mahājanasya vā bādhādivānīmbādhabuddhivat ||</p>
    <p xml:id="v5,3.101ab" n="5,3.101ab">vācyo 'numānabādho vā yadi vā pratisādhanam |</p>
    <p xml:id="v5,3.101cd" n="5,3.101cd">pūrvasādhanadoṣāś ca sandheyāḥ, tasya cādhunā ||</p>
    <p xml:id="v5,3.102ab" n="5,3.102ab">sādhyābhedād avācyatvād hetor nobhayasiddhatā |</p>
    <p xml:id="v5,3.102cd" n="5,3.102cd">pratyayatvaṃ ca, sāmānyaṃ bhinnābhinnaṃ na vidyate ||</p>
    <p xml:id="v5,3.103ab" n="5,3.103ab">bhavato 'tyantabhinnaṃ ca matpakṣe 'pi kathañ cana |</p>
    <p xml:id="v5,3.103cd" n="5,3.103cd">sārūpyānyanivṛttī ca netyetat sādhayiṣyate ||</p>
    <p xml:id="v5,3.104ab" n="5,3.104ab">tasmād dhetur na sāmānyam asti siddhaṃ dvayor api |</p>
    <p xml:id="v5,3.104cd" n="5,3.104cd">viśeṣayoś ca hetutvaṃ pakṣatattulyasaṃsthayoḥ ||</p>
    <p xml:id="v5,3.105ab" n="5,3.105ab">na syād anvayahīnatvād ataddharmatayāpi ca |</p>
    <p xml:id="v5,3.105cd" n="5,3.105cd">na cārthahīnā tadbuddhir hetutvena bhaviṣyati ||</p>
    <p xml:id="v5,3.106ab" n="5,3.106ab">āśrayāsiddhitā coktā viśeṣyasyāprasiddhitaḥ |</p>
    <p xml:id="v5,3.106cd" n="5,3.106cd">tathā hetor viruddhatvaṃ dṛṣṭānte sādhyahīnatā ||</p>
    <p xml:id="v5,3.107ab" n="5,3.107ab">viśeṣaṇāprasiddhatvavikalpenaiva bodhite |</p>
    <p xml:id="v5,3.107cd" n="5,3.107cd">svapnādipratyaye bāhyaṃ sarvathā na hi neṣyate ||</p>
    <p xml:id="v5,3.108ab" n="5,3.108ab">sarvatrālambanaṃ bāhyaṃ deśakālānyathātmakam |</p>
    <p xml:id="v5,3.108cd" n="5,3.108cd">janmany ekatra bhinne vā tathā kālāntare 'pi vā ||</p>
    <p xml:id="v5,3.109ab" n="5,3.109ab">taddeśo vānyadeśo vā svapnajñānasya gocaraḥ |</p>
    <p xml:id="v5,3.109cd" n="5,3.109cd">alātacakre 'lātaṃ syāc chīghrabhramaṇasaṃskṛtam ||</p>
    <p xml:id="v5,3.110ab" n="5,3.110ab">gandharvanagare 'bhrāṇi pūrvadṛṣṭaṃ gṛhādi ca |</p>
    <p xml:id="v5,3.110cd" n="5,3.110cd">pūrvānubhūtatoyaṃ ca raśmitaptoṣaraṃ tathā ||</p>
    <p xml:id="v5,3.111ab" n="5,3.111ab">mṛgatoyasya vijñāne kāraṇatvena kalpyate |</p>
    <p xml:id="v5,3.111cd" n="5,3.111cd">dravyāntare viṣāṇaṃ ca śaśasyātmā ca kāraṇam ||</p>
    <p xml:id="v5,3.112ab" n="5,3.112ab">śaśaśṛṅgadhiyaḥ, mauṇḍyaṃ niṣedhe śiraso 'sya ca |</p>
    <p xml:id="v5,3.112cd" n="5,3.112cd">vastvantarair asaṃsṛṣṭaḥ padārthaḥ śūnyatādhiyaḥ ||</p>
    <p xml:id="v5,3.113ab" n="5,3.113ab">kāraṇatvaṃ padārthānām asadvākyārthakalpane |</p>
    <p xml:id="v5,3.113cd" n="5,3.113cd">atyantānanubhūto 'pi baddhyā yo 'rthaḥ prakalpyate ||</p>
    <p xml:id="v5,3.114ab" n="5,3.114ab">tasyotpattau kathañ cit syuḥ pṛthivyādīni kāraṇam |</p>
    <p xml:id="v5,3.114cd" n="5,3.114cd">eṣa pratyakṣadharmaś ca vartamānārthataiva yā ||</p>
    <p xml:id="v5,3.115ab" n="5,3.115ab">sannikṛṣṭārthavṛttiś ca na tu jñānāntareṣv iyam |</p>
    <p xml:id="v5,3.115cd" n="5,3.115cd">katham utpādayej jñānaṃ tatrāsaṃścet, kuto nviyam ||</p>
    <p xml:id="v5,3.116ab" n="5,3.116ab">arthasyāvidyamānasya vijñānotpattyaśaktatā |</p>
    <p xml:id="v5,3.116cd" n="5,3.116cd">bāhyālambanatāyāṃ nau vivādo 'rthasya saṃnidhiḥ ||</p>
    <p xml:id="v5,3.117ab" n="5,3.117ab">yadi nāsti, kim evaṃ syād asmatpakṣanivartanam |</p>
    <p xml:id="v5,3.117cd" n="5,3.117cd">tasmād yadanyathāsantam anyathā pratipadyate ||</p>
    <p xml:id="v5,3.118ab" n="5,3.118ab">tannirālambanaṃ jñānam, abhāvālambanaṃ ca tat |</p>
    <p xml:id="v5,3.118cd" n="5,3.118cd">bhāvāntaram abhāvo 'nyo na kaś cid anirūpaṇāt ||</p>
    <p xml:id="v5,3.119ab" n="5,3.119ab">bhavatā dvayamatyetad durnirūpaṃ sahetukam |</p>
    <p xml:id="v5,3.119cd" n="5,3.119cd">pratijñādoṣavac cāpi yojyā hetor viruddhatā ||</p>
    <p xml:id="v5,3.120ab" n="5,3.120ab">samastavyastadharmādisvarūpādiviparyayāt |</p>
    <p xml:id="v5,3.120cd" n="5,3.120cd">dṛṣṭāntadoṣāḥ sarve ca yojyāḥ, na hy ekavastuni ||</p>
    <p xml:id="v5,3.121ab" n="5,3.121ab">tava sādhyāṃśahetvaṃśavyāptadharmādisambhavaḥ |</p>
    <p xml:id="v5,3.121cd" n="5,3.121cd">ke cid vaidharmyadṛṣṭānto nāstīty apy anuyuñjate ||</p>
    <p xml:id="v5,3.122ab" n="5,3.122ab">tadabhāvād avṛtteś ca nāsty atrāvasaras tava |</p>
    <p xml:id="v5,3.122cd" n="5,3.122cd">vidhirūpapratijñāyām etad vaktuṃ hi śakyate ||</p>
    <p xml:id="v5,3.123ab" n="5,3.123ab">tatrāvastuvipakṣe 'pi prayogasya hi sambhavaḥ |</p>
    <p xml:id="v5,3.123cd" n="5,3.123cd">yasminn anityatā nāsti kāryatāpi na vidyate ||</p>
    <p xml:id="v5,3.124ab" n="5,3.124ab">tasmin, yathā khapuṣpādāv iti śakyaṃ hi bhāṣitum |</p>
    <p xml:id="v5,3.124cd" n="5,3.124cd">atra tv avastusādhyatvaṃ vastunaś ca vipakṣatā ||</p>
    <p xml:id="v5,3.125ab" n="5,3.125ab">tena syād vyatireko 'sya vācyaḥ, yaś cāpi darśayet |</p>
    <p xml:id="v5,3.125cd" n="5,3.125cd">pratiṣedhadvayāt tena vidhir eva pradarśitaḥ ||</p>
    <p xml:id="v5,3.126ab" n="5,3.126ab">na ca śakyo vidhir vaktuṃ vastuny asati kena cit |</p>
    <p xml:id="v5,3.126cd" n="5,3.126cd">evaṃ sthite ca sarvajñaniṣedhādāv iyaṃ gatiḥ ||</p>
    <p xml:id="v5,3.127ab" n="5,3.127ab">pratyakṣāder asāmarthyaṃ tadīyasyāsmadādivat |</p>
    <p xml:id="v5,3.127cd" n="5,3.127cd">vaidharmyāsambhave 'py etadanye tv āhur adūṣaṇam ||</p>
    <p xml:id="v5,3.128ab" n="5,3.128ab">vinaiva tatprayogeṇa hetur aikāntiko yataḥ |</p>
    <p xml:id="v5,3.128cd" n="5,3.128cd">sarvathā sadupāyānāṃ vādamārgaḥ pravartate ||</p>
    <p xml:id="v5,3.129ab" n="5,3.129ab">adhikāro 'nupāyatvān na vāde śūnyavādinaḥ |</p>
    <p xml:id="v5,3.129cd" n="5,3.129cd">nanu sarvaṃ bhavatsiddhaṃ mayedaṃ sādhanaṃ kṛtam ||</p>
    <p xml:id="v5,3.130ab" n="5,3.130ab">kimarthaṃ tadasiddhyā tvaṃ vikalpyātrātthadūṣaṇam |</p>
    <p xml:id="v5,3.130cd" n="5,3.130cd">vipralipsur ivāhaivaṃ kimarthaṃ nyāyavid bhavān ||</p>
    <p xml:id="v5,3.131ab" n="5,3.131ab">nāśrauṣīḥ sādhanatvaṃ kiṃ prasiddhasya dvayor api |</p>
    <p xml:id="v5,3.131cd" n="5,3.131cd">yo 'pi tāvat parāsiddhaḥ svayaṃ siddho 'bhidhīyate ||</p>
    <p xml:id="v5,3.132ab" n="5,3.132ab">bhavet tatra pratīkāraḥ svato 'siddhe tu kā kriyā |</p>
    <p xml:id="v5,3.132cd" n="5,3.132cd">taṃ sādhayan virundhyād dhi pūrvābhyupagataṃ naraḥ ||</p>
    <p xml:id="v5,3.133ab" n="5,3.133ab">asādhite tu sādhyo 'rtho na tena pratipadyate |</p>
    <p xml:id="v5,3.133cd" n="5,3.133cd">parāsiddho na paryāptaḥ pareṣāṃ pratipattaye ||</p>
    <p xml:id="v5,3.134ab" n="5,3.134ab">tenāsādhanatā yuktā, svato 'siddhe tu kiṅkṛtā |</p>
    <p xml:id="v5,3.134cd" n="5,3.134cd">dvayoḥ siddhasya hetutvaṃ nādṛṣṭāyopadiśyate ||</p>
    <p xml:id="v5,3.135ab" n="5,3.135ab">pratyeṣyanti svasiddhena sādhanena svayaṃ yataḥ |</p>
    <p xml:id="v5,3.135cd" n="5,3.135cd">vadet katham asiddhaṃ cet, ityanenāpi kiṃ tava ||</p>
    <p xml:id="v5,3.136ab" n="5,3.136ab">gṛhītam agṛhītaṃ vā sādhyaṃ vā sādhanāpi vā |</p>
    <p xml:id="v5,3.136cd" n="5,3.136cd">mayocyate cet tv asiddhaṃ kiṃ tvaṃ na pratipadyase ||</p>
    <p xml:id="v5,3.137ab" n="5,3.137ab">yatra syāt puruṣādhīnā buddhis tatredam ucyate |</p>
    <p xml:id="v5,3.137cd" n="5,3.137cd">kuto 'sya pūrvavijñānam ityatretanna yujyate ||</p>
    <p xml:id="v5,3.138ab" n="5,3.138ab">yadi caivaṃ bhaved atra pratijñāmātra eva hi |</p>
    <p xml:id="v5,3.138cd" n="5,3.138cd">maddoṣājñānamātreṇa pratipattir bhavet tava ||</p>
    <p xml:id="v5,3.139ab" n="5,3.139ab">yatas tu sādhanāpekṣā tenāsyaiva pramāṇatā |</p>
    <p xml:id="v5,3.139cd" n="5,3.139cd">tatsmṛtyutpattimātre tu vākyavyāpāra iṣyate ||</p>
    <p xml:id="v5,3.140ab" n="5,3.140ab">tasmād yathaiva sādhyāṃśavyāptahetunidarśanāt |</p>
    <p xml:id="v5,3.140cd" n="5,3.140cd">sādhyaṃ gṛhṇan na vaktāram apekṣeta tathā bhavān ||</p>
    <p xml:id="v5,3.141ab" n="5,3.141ab">yac cāpi bhavato jñānaṃ pratyakādiḥ kim atra te |</p>
    <p xml:id="v5,3.141cd" n="5,3.141cd">matprasiddhāsti yuktir vā sādhyaṃ vātra yathecchasi ||</p>
    <p xml:id="v5,3.142ab" n="5,3.142ab">tasmān na viduṣām etaduttaṃ yujyate yataḥ |</p>
    <p xml:id="v5,3.142cd" n="5,3.142cd">tava hetur asiddho 'yaṃ mama tena na sādhanam ||</p>
    <p xml:id="v5,3.143ab" n="5,3.143ab">satyaṃ yadi mamaivātra pratipattiḥ phalaṃ bhavet |</p>
    <p xml:id="v5,3.143cd" n="5,3.143cd">tadā tvadaprasiddhe 'pi hetau māṃ prati hetutā ||</p>
    <p xml:id="v5,3.144ab" n="5,3.144ab">yadā tu jñānamātratvapratipattau bhavān mayā |</p>
    <p xml:id="v5,3.144cd" n="5,3.144cd">pṛṣṭaḥ ko hetur atreti tadaivaṃ nopapadyate ||</p>
    <p xml:id="v5,3.145ab" n="5,3.145ab">svayaṃ na hy agṛhītena matprasiddhena vā bhavān |</p>
    <p xml:id="v5,3.145cd" n="5,3.145cd">hetunā sādhyam etat tu pratipannaḥ kathañ cana ||</p>
    <p xml:id="v5,3.146ab" n="5,3.146ab">na ca vyāpriyate 'nyatra vacanaṃ prāśnikān prati |</p>
    <p xml:id="v5,3.146cd" n="5,3.146cd">svaniścayāya yo hetus tasyaiva pratipādanāt ||</p>
    <p xml:id="v5,3.147ab" n="5,3.147ab">matprasiddhatvam etasya kutaś cāvagataṃ tvayā |</p>
    <p xml:id="v5,3.147cd" n="5,3.147cd">kathaṃ cetthaṃ vivakṣā te svayam artham ajānataḥ ||</p>
    <p xml:id="v5,3.148ab" n="5,3.148ab">mayi jijñāsamāne 'pi buddhipūrvābhidhāyinaḥ |</p>
    <p xml:id="v5,3.148cd" n="5,3.148cd">iti jñātvā ca vo vṛddhair bhāṣitobhayasiddhatā ||</p>
    <p xml:id="v5,3.149ab" n="5,3.149ab">tena yadvanmamaitena tvamadhitsasi hetunā |</p>
    <p xml:id="v5,3.149cd" n="5,3.149cd">sādhyajñānam, tathaivāham ajñānaṃ tava dūṣaṇaiḥ ||</p>
    <p xml:id="v5,3.150ab" n="5,3.150ab">yathaiva ca bhavānīdṛk sādhyam uktvāsya sādhanam |</p>
    <p xml:id="v5,3.150cd" n="5,3.150cd">sādhyānurūpam ajñātvā vihataḥ pratipādanāt ||</p>
    <p xml:id="v5,3.151ab" n="5,3.151ab">tathaiva pratipādyo 'pi tādṛksādhyabubhutsayā |</p>
    <p xml:id="v5,3.151cd" n="5,3.151cd">manvānaḥ sādhanaṃ duṣṭaṃ tataḥ sādhyaṃ na budhyate ||</p>
    <p xml:id="v5,3.152ab" n="5,3.152ab">saṃvittyā sādhanaṃ matvā tatsadbhāve dṛḍhe sthite |</p>
    <p xml:id="v5,3.152cd" n="5,3.152cd">sādhyasyāsambhavād eva tvaduktaṃ nāvabudhyate ||</p>
    <p xml:id="v5,3.153ab" n="5,3.153ab">tenāśeyaṃ na kartavyā mohād api mayerite |</p>
    <p xml:id="v5,3.153cd" n="5,3.153cd">sādhane sādhanaṃ jñātvā para evāvabhotsyate ||</p>
    <p xml:id="v5,3.154ab" n="5,3.154ab">vispaṣṭaś cākṣapādokto virodho hetusādhyayoḥ |</p>
    <p xml:id="v5,3.154cd" n="5,3.154cd">yamadṛṣṭvā parair uktam adūṣaṇam idaṃ kila ||</p>
    <p xml:id="v5,3.155ab" n="5,3.155ab">nanu lokaprasiddhena pūrvam etena hetunā |</p>
    <p xml:id="v5,3.155cd" n="5,3.155cd">sādhyasiddhir mamāpy āsīt paramārtho 'sya nāstitā ||</p>
    <p xml:id="v5,3.156ab" n="5,3.156ab">yo 'dhunā paramārthena nāstītyevaṃ prakāśate |</p>
    <p xml:id="v5,3.156cd" n="5,3.156cd">kathaṃ pūrvam asāv āsīd asaṃścet sādhanaṃ katham ||</p>
    <p xml:id="v5,3.157ab" n="5,3.157ab">sādhanaṃ ced avaśyaṃ ca paramārthāstitā bhavet |</p>
    <p xml:id="v5,3.157cd" n="5,3.157cd">siddhir nāparamārthena paramārthasya yujyate ||</p>
    <p xml:id="v5,3.158ab" n="5,3.158ab">na dṛṣṭā śaśaśṛṅgādeḥ samyagjñānādihetutā |</p>
    <p xml:id="v5,3.158cd" n="5,3.158cd">bāṣpādināpy adhūmena mithyā vahnyādibodhanam ||</p>
    <p xml:id="v5,3.159ab" n="5,3.159ab">tasmād asatyahetor yā paramārthe matis tava |</p>
    <p xml:id="v5,3.159cd" n="5,3.159cd">sāpy asatyā na satyaṃ hi satyābhāsena gamyate ||</p>
    <p xml:id="v5,3.160ab" n="5,3.160ab">ye 'pi rekhādayo dṛṣṭā varṇānāṃ pratipādakāḥ |</p>
    <p xml:id="v5,3.160cd" n="5,3.160cd">na te svenāpi rūpeṇa paramārthatvavarjitāḥ ||</p>
    <p xml:id="v5,3.161ab" n="5,3.161ab">varṇātmanā na satyāś cet, sarvabhāveṣv ayaṃ vidhiḥ |</p>
    <p xml:id="v5,3.161cd" n="5,3.161cd">padārthāntararūpeṇa na satyaṃ kiñ cid iṣyate ||</p>
    <p xml:id="v5,3.162ab" n="5,3.162ab">svarūpe vidyamāne tu yad apy evaṃ prakāśate |</p>
    <p xml:id="v5,3.162cd" n="5,3.162cd">svarūpābhāvakḷptau tu na satyaṃ nāpy asatyatā ||</p>
    <p xml:id="v5,3.163ab" n="5,3.163ab">hetvādīnāṃ tu bhavataḥ svarūpeṇāpy asatyatā |</p>
    <p xml:id="v5,3.163cd" n="5,3.163cd">tena bāṣpādivat teṣām upāyatvam, na lekhyavat ||</p>
    <p xml:id="v5,3.164ab" n="5,3.164ab">upāyānāṃ svarūpaṃ hi saṃvṛttyātmakam eva naḥ |</p>
    <p xml:id="v5,3.164cd" n="5,3.164cd">tathā ca satyateṣṭaiva svarūpāsatyatā katham ||</p>
    <p xml:id="v5,3.165ab" n="5,3.165ab">saṃvṛtyā yat svarūpaṃ hi tadvāṅmātranibandhanam |</p>
    <p xml:id="v5,3.165cd" n="5,3.165cd">hetutvaṃ paramārthasya pratipattuṃ na śaknuyāt ||</p>
    <p xml:id="v5,3.166ab" n="5,3.166ab">paramāthāc ca lokasya na bhede hetur asti te |</p>
    <p xml:id="v5,3.166cd" n="5,3.166cd">laukikopāyagamyasya kena syāt paramārthatā ||</p>
    <p xml:id="v5,3.167ab" n="5,3.167ab">nanv asty api bāhye 'rthe buddhyārūḍhe na sidhyati |</p>
    <p xml:id="v5,3.167cd" n="5,3.167cd">vāsanāśabdabhedotthavikalpapravibhāgataḥ ||</p>
    <p xml:id="v5,3.168ab" n="5,3.168ab">nyāyavidbhir idaṃ coktaṃ dharmādau buddhim āśrite |</p>
    <p xml:id="v5,3.168cd" n="5,3.168cd">vyavahāro 'numānādeḥ kalpyate na bahiḥsthite ||</p>
    <p xml:id="v5,3.169ab" n="5,3.169ab">astīdaṃ vacanaṃ teṣām idaṃ tatra parīkṣyatām |</p>
    <p xml:id="v5,3.169cd" n="5,3.169cd">bhedo 'sataḥ kathaṃ hi syād buddhiśabdayoḥ ||</p>
    <p xml:id="v5,3.170ab" n="5,3.170ab">nirvastuke kathañ cin nu prasavo buddhiśabdayoḥ |</p>
    <p xml:id="v5,3.170cd" n="5,3.170cd">śabdabhedo 'pi bhavatas tadabhāvān na sidhyati ||</p>
    <p xml:id="v5,3.171ab" n="5,3.171ab">yadi vā vidyamāno 'pi bhedo buddhiprakalpitaḥ |</p>
    <p xml:id="v5,3.171cd" n="5,3.171cd">sādhyasādhanadharmāder vyavahārāya kalpyate ||</p>
    <p xml:id="v5,3.172ab" n="5,3.172ab">tato bhavatprayukte 'smin sādhane yāvad ucyate |</p>
    <p xml:id="v5,3.172cd" n="5,3.172cd">sarvatrotpadyate buddhir iti dūṣaṇatā bhavet ||</p>
    <p xml:id="v5,3.173ab" n="5,3.173ab">yaś ca mantras tv ayokto 'yaṃ dharmyādau buddhim āśrite |</p>
    <p xml:id="v5,3.173cd" n="5,3.173cd">na bāhyāpekṣayā sa syād asiddhyādau mayerite ||</p>
    <p xml:id="v5,3.174ab" n="5,3.174ab">buddhiprakḷptisidhiś ca bhavatāṃ vyavahāriṇam |</p>
    <p xml:id="v5,3.174cd" n="5,3.174cd">maduktaṃ dūṣaṇaṃ siddhaṃ tvaduktaṃ tu na sādhanam ||</p>
    <p xml:id="v5,3.175ab" n="5,3.175ab">bāhyārthavyavahāritvāj jñānotpāde sthite 'pi naḥ |</p>
    <p xml:id="v5,3.175cd" n="5,3.175cd">kathañ cin na hi kalpyeta vyavahāro 'rthavarjitaḥ ||</p>
    <p xml:id="v5,3.176ab" n="5,3.176ab">nanu yadvanmayā hetur neṣyate dūṣaṇaṃ tathā |</p>
    <p xml:id="v5,3.176cd" n="5,3.176cd">tena me dūṣaṇābhāvād aduṣṭaṃ sādhanaṃ bhavet ||</p>
    <p xml:id="v5,3.177ab" n="5,3.177ab">nedānīṃ dūṣaṇaiḥ kāryam, sādhanābhāvato yadi |</p>
    <p xml:id="v5,3.177cd" n="5,3.177cd">tvayaivāsmadabhipretā svapakṣāsiddhir āśritā ||</p>
    <p xml:id="v5,3.178ab" n="5,3.178ab">na cāsti vāsanābhedo nimittāsambhavāt tava |</p>
    <p xml:id="v5,3.178cd" n="5,3.178cd">jñānabhedo nimittaṃ cet, tasya bhedaḥ kathaṃ punaḥ ||</p>
    <p xml:id="v5,3.179ab" n="5,3.179ab">vāsanābhedataś cet syāt, prāptam anyonyasaṃśrayam |</p>
    <p xml:id="v5,3.179cd" n="5,3.179cd">svacchasya jñānarūpasya na hi bhedaḥ svato 'sti te ||</p>
    <p xml:id="v5,3.180ab" n="5,3.180ab">pramāṇaṃ vāsanāstitve bhede vāpi na vidyate |</p>
    <p xml:id="v5,3.180cd" n="5,3.180cd">kuryād grāhakabhedaṃ sā grāhyabhedas tu kiṅkutaḥ ||</p>
    <p xml:id="v5,3.181ab" n="5,3.181ab">saṃvittyā jāyamānā hi smṛtimātraṃ karoty asau |</p>
    <p xml:id="v5,3.181cd" n="5,3.181cd">kṣaṇikeṣu ca cit teṣu vināśe ca niranvaye ||</p>
    <p xml:id="v5,3.182ab" n="5,3.182ab">vāsyavāsakayoś caivam asāhityān na vāsanā |</p>
    <p xml:id="v5,3.182cd" n="5,3.182cd">pūrvakṣaṇair anutpanno vāsyate nottaraḥ kṣaṇaḥ ||</p>
    <p xml:id="v5,3.183ab" n="5,3.183ab">uttareṇa vinaṣṭatvān na ca pūrvasya vāsanā |</p>
    <p xml:id="v5,3.183cd" n="5,3.183cd">sāhitye 'pi tayor naiva sambandho 'stīty avāsanā ||</p>
    <p xml:id="v5,3.184ab" n="5,3.184ab">kṣaṇikatvād dvyasyāpi vyāpāro na parasparam |</p>
    <p xml:id="v5,3.184cd" n="5,3.184cd">vinaśyac ca kathaṃ vastu vāsyate 'nyena naśyatā ||</p>
    <p xml:id="v5,3.185ab" n="5,3.185ab">avasthitā hi vāsyante bhāvābhāvair avasthitaiḥ |</p>
    <p xml:id="v5,3.185cd" n="5,3.185cd">avasthito hi pūrvasmād bhidyate nottaro yadi ||</p>
    <p xml:id="v5,3.186ab" n="5,3.186ab">pūrvavad vāsanā tatra na syād evāviśeṣataḥ |</p>
    <p xml:id="v5,3.186cd" n="5,3.186cd">bhaṅgure pūrvasādṛśyād bhinnatvāc cāsti vāsanā ||</p>
    <p xml:id="v5,3.187ab" n="5,3.187ab">naitad asty anurūpaṃ tu kṣaṇikatve dhiyāṃ tava |</p>
    <p xml:id="v5,3.187cd" n="5,3.187cd">pūrvajñānaṃ tv anutpannaṃ kāryaṃ nārabhate kvacit ||</p>
    <p xml:id="v5,3.188ab" n="5,3.188ab">na vinaṣṭaṃ, na tasyāsti niṣpannasya kṣaṇaṃ sthitiḥ |</p>
    <p xml:id="v5,3.188cd" n="5,3.188cd">tenotpannavinaṣṭatvān nāsty ārambhakṣaṇo 'pi hi ||</p>
    <p xml:id="v5,3.189ab" n="5,3.189ab">niranvayavinaṣṭatvād ānurūpyaṃ kutaḥ punaḥ |</p>
    <p xml:id="v5,3.189cd" n="5,3.189cd">na tadīyosti kaś cic ca dharma uttarabuddhiṣu ||</p>
    <p xml:id="v5,3.190ab" n="5,3.190ab">samānadharmatāṃ muktvā nānurūpyaṃ ca vidyate |</p>
    <p xml:id="v5,3.190cd" n="5,3.190cd">yadi syād ānurūpyāc ca vāsanā godhiyo yadā ||</p>
    <p xml:id="v5,3.191ab" n="5,3.191ab">hastibuddhir bhavet tatra vailakṣaṇyān na vāsanā |</p>
    <p xml:id="v5,3.191cd" n="5,3.191cd">tataḥ paraṃ ca gojñānaṃ nirmūlatvān na sambhavet ||</p>
    <p xml:id="v5,3.192ab" n="5,3.192ab">sarvaṃ vilakṣaṇaṃ jñānaṃ na syād eva vilakṣaṇāt |</p>
    <p xml:id="v5,3.192cd" n="5,3.192cd">bāhyārthānugrahābhāvāt pārārthyenāvaśīkṛtāḥ ||</p>
    <p xml:id="v5,3.193ab" n="5,3.193ab">niranvayavināśinyaḥ kuryuḥ kāryaṃ kathaṃ kramāt |</p>
    <p xml:id="v5,3.193cd" n="5,3.193cd">vināśe kāraṇasyeṣṭaḥ kāryārambhaś ca nānyathā ||</p>
    <p xml:id="v5,3.194ab" n="5,3.194ab">tataiva jñānanāśena vinaṣṭāḥ sarvavāsanāḥ |</p>
    <p xml:id="v5,3.194cd" n="5,3.194cd">tena sarvābhya etābhyaḥ sarvākāraṃ yadutthitam ||</p>
    <p xml:id="v5,3.195ab" n="5,3.195ab">jñānam ekakṣaṇenaiva vināśaṃ gantum arhati |</p>
    <p xml:id="v5,3.195cd" n="5,3.195cd">yady āśrayavināśe 'pi śaktyanāśo 'bhyupeyate ||</p>
    <p xml:id="v5,3.196ab" n="5,3.196ab">kṣaṇikatvaṃ ca hīyeta na cārambho 'nyathā bhavet |</p>
    <p xml:id="v5,3.196cd" n="5,3.196cd">vāsanānāṃ pravāho 'pi yadi jñānapravāhavat ||</p>
    <p xml:id="v5,3.197ab" n="5,3.197ab">vāsanātas tato jñānaṃ na syāt tasmāc ca vāsanā |</p>
    <p xml:id="v5,3.197cd" n="5,3.197cd">kuryātāṃ tulyam evaite nānyonyaṃ tu kadā cana ||</p>
    <p xml:id="v5,3.198ab" n="5,3.198ab">nānyo vilakṣaṇo hetur yenānyādṛk phalaṃ bhavet |</p>
    <p xml:id="v5,3.198cd" n="5,3.198cd">tasmāt saṃvṛtisatyaiṣā kalpitā nāsti tattvataḥ ||</p>
    <p xml:id="v5,3.199ab" n="5,3.199ab">na cedṛśena bhavena kāryam utpadyate kva cit |</p>
    <p xml:id="v5,3.199cd" n="5,3.199cd">yasya tv avasthito jñātā jñānābhyāsena yujyate ||</p>
    <p xml:id="v5,3.200ab" n="5,3.200ab">sa tasya vāsanādhāro vāsanāpi sa eva vā |</p>
    <p xml:id="v5,3.200cd" n="5,3.200cd">kusume bījapūrāder yallākṣādyupasicyate |</p>
    <p xml:id="v5,3.200ef" n="5,3.200ef">tadrūpasyaiva saṃkrāntiḥ phale tasya, ity avāsanā ||</p>
    <p xml:id="v5,3.201ab" n="5,3.201ab">yuktyānupetām asatīṃ prakalpya yadvāsanām arthanirākriyeyam ||</p>
    <p xml:id="v5,3.202cd" n="5,3.202cd">āsthānivṛttyarthamavādi bauddhair grāhaṃ gatās tatra kathañ cid anye ||</p>
    <p xml:id="v5,4.1ab" n="5,4.1ab">evam ukte 'numānasya jñānam āśritya dūṣaṇe |</p>
    <p xml:id="v5,4.1cd" n="5,4.1cd">jñānapravṛttyaśaktyā tu paraḥ pratyavatiṣṭhate ||</p>
    <p xml:id="v5,4.2ab" n="5,4.2ab">yat tāvanmanyamānena pratyakṣaṃ bhavatocyate |</p>
    <p xml:id="v5,4.2cd" n="5,4.2cd">dūṣaṇaṃ tadvirodhādi tadidānīṃ parīkṣyatām ||</p>
    <p xml:id="v5,4.3ab" n="5,4.3ab">pravartituṃ hi kiṃ śaktaṃ stambhādyarthe bahiḥ sthite |</p>
    <p xml:id="v5,4.3cd" n="5,4.3cd">atha vātmāṃśa evaitat grāhye kṣīṇaṃ na vastuni ||</p>
    <p xml:id="v5,4.4ab" n="5,4.4ab">tad yady etena bāhyo 'rtho gṛhyate dūṣaṇaṃ tataḥ |</p>
    <p xml:id="v5,4.4cd" n="5,4.4cd">tvaduktaṃ sarvam ātmāṃśe grāhye tannopapadyate ||</p>
    <p xml:id="v5,4.5ab" n="5,4.5ab">tatra tāvad idaṃ siddhaṃ sarvaprāṇabhṛtām api |</p>
    <p xml:id="v5,4.5cd" n="5,4.5cd">grāhyataṃ nīlapītādidīrghādyākāravastunaḥ ||</p>
    <p xml:id="v5,4.6ab" n="5,4.6ab">na cāpy ākārabhedena jñānajñeyāvadhāraṇā |</p>
    <p xml:id="v5,4.6cd" n="5,4.6cd">na cānyataradharmatvaṃ vispaṣṭaṃ tatra gṛhyate ||</p>
    <p xml:id="v5,4.7ab" n="5,4.7ab">gṛhyamāṇasya cāstitvaṃ nāgrāhyasyāpramāṇakam |</p>
    <p xml:id="v5,4.7cd" n="5,4.7cd">tasmād ākāravad vastu grāhyatvād vidyate dhruvam ||</p>
    <p xml:id="v5,4.8ab" n="5,4.8ab">ataḥ parīkṣamāṇānāṃ jñānam ākāravad yadi |</p>
    <p xml:id="v5,4.8cd" n="5,4.8cd">tanmātre ca pramā kṣīṇā tato nāsty arthakalpanā ||</p>
    <p xml:id="v5,4.9ab" n="5,4.9ab">yadi vākāravattā syād bāhyasyaiveha vastunaḥ |</p>
    <p xml:id="v5,4.9cd" n="5,4.9cd">tad asti gṛhyamāṇatvāt tatsiddhaivāsti dhīr api ||</p>
    <p xml:id="v5,4.10ab" n="5,4.10ab">kiṃ tāvad atra yuktaṃ syāj jñānam ākāravat, kutaḥ |</p>
    <p xml:id="v5,4.10cd" n="5,4.10cd">ekam ākāravad vastu grāhyam ity adhyagīṣmahi ||</p>
    <p xml:id="v5,4.11ab" n="5,4.11ab">tad yady ākāravānartho bāhyaḥ kalpyate tasya ca |</p>
    <p xml:id="v5,4.11cd" n="5,4.11cd">grāhyatvam anyathā na syād iti grāhakakalpanā ||</p>
    <p xml:id="v5,4.12ab" n="5,4.12ab">tenākāravataḥ kḷptād grāhyād ākāravarjitam |</p>
    <p xml:id="v5,4.12cd" n="5,4.12cd">vastvantaraṃ prakalpyaṃ syād grāhakaṃ niṣpramāṇakam ||</p>
    <p xml:id="v5,4.13ab" n="5,4.13ab">tasyākalpanam icchaṃś ced arthe grāhakatāṃ vadeḥ |</p>
    <p xml:id="v5,4.13cd" n="5,4.13cd">saṃjñāmātre visaṃvadaḥ sidddhā tv ekārthakalpanā ||</p>
    <p xml:id="v5,4.14ab" n="5,4.14ab">grāhyagrāhakayor aikyaṃ sarvathā pratipādyate |</p>
    <p xml:id="v5,4.14cd" n="5,4.14cd">bāhyābhyantararūpaś ca parikalpyo mṛṣeṣyate ||</p>
    <p xml:id="v5,4.15ab" n="5,4.15ab">matpakṣe yady api svaccho jñānātmā paramārthataḥ |</p>
    <p xml:id="v5,4.15cd" n="5,4.15cd">tathāpy anādau saṃsāre pūrvajñānaprasūtibhiḥ ||</p>
    <p xml:id="v5,4.16ab" n="5,4.16ab">citrābhiś citrahetutvād vāsanābhir upaplavāt |</p>
    <p xml:id="v5,4.16cd" n="5,4.16cd">svānurūpyeṇa nīlādi grāhyagrāhakarūṣitam ||</p>
    <p xml:id="v5,4.17ab" n="5,4.17ab">pravibhaktam ivotpannaṃ nānyam artham apekṣate |</p>
    <p xml:id="v5,4.17cd" n="5,4.17cd">anyonyahetutā caiva jñānaśaktyor anādikā ||</p>
    <p xml:id="v5,4.18ab" n="5,4.18ab">anekakalpanāyāś ca jyāyasī hy ekakalpanā |</p>
    <p xml:id="v5,4.18cd" n="5,4.18cd">śaktimātrasya bhedaś ca vastubhedād viśiṣyate ||</p>
    <p xml:id="v5,4.19ab" n="5,4.19ab">tasmād ubhayasiddhatvāj jñānasyākārakalpanā |</p>
    <p xml:id="v5,4.19cd" n="5,4.19cd">jyāyasī, bhavatas tv arthaṃ kalpayitvā bhaved iyam ||</p>
    <p xml:id="v5,4.20ab" n="5,4.20ab">tadasiddhāvaśaktatvāt, tenaivaṃ viprakṛṣṭatā |</p>
    <p xml:id="v5,4.20cd" n="5,4.20cd">pratyāsannaṃ ca, sambaddhaṃ grāhyaṃ mama bhaviṣyati ||</p>
    <p xml:id="v5,4.21ab" n="5,4.21ab">itaś cākāravajjñānam, yasmāt tadvat prakāśakam |</p>
    <p xml:id="v5,4.21cd" n="5,4.21cd">svayamprakāśahīnasya bāhyasyopāsanaṃ matam ||</p>
    <p xml:id="v5,4.22ab" n="5,4.22ab">na cāgrhīte jñānākhye prakāśyo 'rtho 'vadhāryate |</p>
    <p xml:id="v5,4.22cd" n="5,4.22cd">tadadhīnaprakāśatvād dīpābhāse yathā ghaṭaḥ ||</p>
    <p xml:id="v5,4.23ab" n="5,4.23ab">utpanneṣv api cārtheṣu prakāśābhāvataḥ kva cit |</p>
    <p xml:id="v5,4.23cd" n="5,4.23cd">pratibandhakayogād vā saṃvittir nopajāyate ||</p>
    <p xml:id="v5,4.24ab" n="5,4.24ab">jñānasyotpadyamānasya pratibandho na kaś cana |</p>
    <p xml:id="v5,4.24cd" n="5,4.24cd">na cāprakāśarūpatvaṃ yenāsyāgrahaṇaṃ bhavet ||</p>
    <p xml:id="v5,4.25ab" n="5,4.25ab">prāk cārthagrahaṇādiṣṭā tasyotpattis tadaiva ca |</p>
    <p xml:id="v5,4.25cd" n="5,4.25cd">saṃvedanaṃ bhaved asya, na cet kālāntare 'pi na ||</p>
    <p xml:id="v5,4.26ab" n="5,4.26ab">kiṃ hi tasya bhaved ūrdhvaṃ prāk ca nāsīn na yena tat |</p>
    <p xml:id="v5,4.26cd" n="5,4.26cd">pūrvaṃ gṛhītaṃ paścāt ca gṛhītam iti bhāṣyate  ||</p>
    <p xml:id="v5,4.27ab" n="5,4.27ab">jñānāntarasya cotpattiṃ prakāśo na pratīkṣate |</p>
    <p xml:id="v5,4.27cd" n="5,4.27cd">tasya tasyāpi cānyena saṃvittāvasthitir bhavet ||</p>
    <p xml:id="v5,4.28ab" n="5,4.28ab">jñānapṛṣṭena yo 'py ūrdhvam arthābhāve 'pi |</p>
    <p xml:id="v5,4.28cd" n="5,4.28cd">parāmarśo 'rthorūpasya sa kathaṃ vopapadyate ||</p>
    <p xml:id="v5,4.29ab" n="5,4.29ab">tadrūpamārthamālikhya yadi dhīrnopajāyate |</p>
    <p xml:id="v5,4.29cd" n="5,4.29cd">bhūtakāle ca yadyarthas tatpūrvaṃ nopalakṣitaḥ ||</p>
    <p xml:id="v5,4.30ab" n="5,4.30ab">vaktāraś cāpi dṛśyante varttamānārthabuddhiṣu |</p>
    <p xml:id="v5,4.30cd" n="5,4.30cd">nīlo 'rtho 'yaṃ yato me 'tra tadrūpā jāyate matiḥ ||</p>
    <p xml:id="v5,4.31ab" n="5,4.31ab">tasmāt pūrvagṛhītāsu buddhiṣv arthopalmbhanam |</p>
    <p xml:id="v5,4.31cd" n="5,4.31cd">na copalabdhir astīhi nirākārāsu buddhiṣu ||</p>
    <p xml:id="v5,4.32ab" n="5,4.32ab">vivekabuddhyabhāvāc ca, sākārasya ca darśanāt |</p>
    <p xml:id="v5,4.32cd" n="5,4.32cd">ākāravattayā bodho jñānasyaiva prasajyate ||</p>
    <p xml:id="v5,4.33ab" n="5,4.33ab">na hy evaṃ kalpanā śakyā nirākārād ito matiḥ |</p>
    <p xml:id="v5,4.33cd" n="5,4.33cd">gṛhyate 'rthas tataḥ paścāt sākāraḥ sampratīyate ||</p>
    <p xml:id="v5,4.34ab" n="5,4.34ab">ākāravattvabhedo hi jñātvā śakyeta bhāṣitum |</p>
    <p xml:id="v5,4.34cd" n="5,4.34cd">prāgbuddhigrahaṇād arthe saṃvittir neti sādhitam ||</p>
    <p xml:id="v5,4.35ab" n="5,4.35ab">na cārthākāra evāyaṃ jñānārūḍhaḥ pratīyate |</p>
    <p xml:id="v5,4.35cd" n="5,4.35cd">na hi so 'ntaḥpraveśāya paryāpto nārthahānaye ||</p>
    <p xml:id="v5,4.36ab" n="5,4.36ab">itthambhāve pramāṇaṃ ca tasya vaktuṃ na śakyate |</p>
    <p xml:id="v5,4.36cd" n="5,4.36cd">tadīyapratibimbatvam etasmād eva neṣyate ||</p>
    <p xml:id="v5,4.37ab" n="5,4.37ab">niścandre bimbarūpaṃ hi dṛṣṭaṃ yena divā jalam |</p>
    <p xml:id="v5,4.37cd" n="5,4.37cd">sa rātrau khe ca taṃ dṛṣṭvā jānāti pratibimbatām ||</p>
    <p xml:id="v5,4.38ab" n="5,4.38ab">vijñāne na kadā cit tu prāṅ nirākāradarśanam |</p>
    <p xml:id="v5,4.38cd" n="5,4.38cd">bāhye vākāravattādhīr yenaivaṃ kalpanā bhavet ||</p>
    <p xml:id="v5,4.39ab" n="5,4.39ab">śabdagandharasānāṃ ca kīdṛśī pratibimbatā |</p>
    <p xml:id="v5,4.39cd" n="5,4.39cd">jñāne ca gṛhyamāṇasya kathaṃ syād arthadharmatā ||</p>
    <p xml:id="v5,4.40ab" n="5,4.40ab">bāhyābhyantaradeśatvān na cārthajñānayor mithaḥ |</p>
    <p xml:id="v5,4.40cd" n="5,4.40cd">samparko 'sti yato mohādavivekamatir bhavet ||</p>
    <p xml:id="v5,4.41ab" n="5,4.41ab">asammūḍhasya cādṛṣṭe na sammohaprakalpanā |</p>
    <p xml:id="v5,4.41cd" n="5,4.41cd">kalpyamāne 'tha vāpy evaṃ tad dvayor avatiṣṭhate ||</p>
    <p xml:id="v5,4.42ab" n="5,4.42ab">saṃsargadhama ākāras tasmād eva na yujyate |</p>
    <p xml:id="v5,4.42cd" n="5,4.42cd">deśabhedād asaṃsargaḥ, mūrāmūrtatayā tathā ||</p>
    <p xml:id="v5,4.43ab" n="5,4.43ab">tailokyena prasaṅgāc ca saṃsargo naikakālatā |</p>
    <p xml:id="v5,4.43cd" n="5,4.43cd">na cāpy ārjavataḥ sthānaṃ jñāne nārthasya vidyate ||</p>
    <p xml:id="v5,4.44ab" n="5,4.44ab">sarvathā kalpanāyāṃ ca cakṣuṣāpi rasādayaḥ |</p>
    <p xml:id="v5,4.44cd" n="5,4.44cd">gṛhyeran sarvabhāvānāmaṇvākārāś ca tadgatāḥ ||</p>
    <p xml:id="v5,4.45ab" n="5,4.45ab">na cāpi viṣayatvena sthāne saṃsargakalpanā |</p>
    <p xml:id="v5,4.45cd" n="5,4.45cd">viṣayatvaṃ hi kīdṛk syāt prāgākāropalambhanāt ||</p>
    <p xml:id="v5,4.46ab" n="5,4.46ab">na hy asañcetito bhāvo viṣayatvena kalpyate |</p>
    <p xml:id="v5,4.46cd" n="5,4.46cd">viṣayatvāt tadākāra ākārād viṣayaś ca saḥ ||</p>
    <p xml:id="v5,4.47ab" n="5,4.47ab">dvayor ākāranirmuktaṃ sattvaṃ saṃsṛṣṭatā tathā |</p>
    <p xml:id="v5,4.47cd" n="5,4.47cd">svarūpataḥ paricchidya vaktum ityādi yujyate ||</p>
    <p xml:id="v5,4.48ab" n="5,4.48ab">na cāpy asyeha sadbhāvaḥ prāg gṛhīto na copari |</p>
    <p xml:id="v5,4.48cd" n="5,4.48cd">na hy ākāravinirmuktaṃ grāhyam astīti bhāṣitam ||</p>
    <p xml:id="v5,4.49ab" n="5,4.49ab">tasmād arthena saṃsargo niṣpramāṇaka eva te |</p>
    <p xml:id="v5,4.49cd" n="5,4.49cd">jñānavaicitryasiddhyarthaṃ na cāstyarthasya kalpanā ||</p>
    <p xml:id="v5,4.50ab" n="5,4.50ab">tadadhīnaṃ hi vaicitryaṃ kva dṛṣṭaṃ yena kalpyate |</p>
    <p xml:id="v5,4.50cd" n="5,4.50cd">nirākāreṇa cotpattir vaicitryākārayoḥ katham ||</p>
    <p xml:id="v5,4.51ab" n="5,4.51ab">nirākārāc ca viṣayād buddhyākāro 'tivismayaḥ |</p>
    <p xml:id="v5,4.51cd" n="5,4.51cd">smṛtisvapnādibodhe ca syād anākāratā tava ||</p>
    <p xml:id="v5,4.52ab" n="5,4.52ab">na hi tatrārthasaṃsargaḥ kevalā vāsanaiva tu |</p>
    <p xml:id="v5,4.52cd" n="5,4.52cd">hetutvenopapanneti saiva jāgraddhiyām api ||</p>
    <p xml:id="v5,4.53ab" n="5,4.53ab">anvayavyatirekābhyām evaṃ jñānasya gamyate |</p>
    <p xml:id="v5,4.53cd" n="5,4.53cd">na hi bāhyasya jñānāpeto nidarśyate ||</p>
    <p xml:id="v5,4.54ab" n="5,4.54ab">bāhyāpeto mayā yadvat, tasmāt saṃsargavāgiyam |</p>
    <p xml:id="v5,4.54cd" n="5,4.54cd">nirākāre 'pi vijñāne vāsanāsv eva yujyate ||</p>
    <p xml:id="v5,4.55ab" n="5,4.55ab">dvayor apy eka ākāra ityetasyāpramāṇatā |</p>
    <p xml:id="v5,4.55cd" n="5,4.55cd">deśabhedād asaṃsargaḥ, dvayoś cānavadhāraṇāt ||</p>
    <p xml:id="v5,4.56ab" n="5,4.56ab">evam evārthabuddhyoḥ syāt sādṛśyān nāvibhaktatā |</p>
    <p xml:id="v5,4.56cd" n="5,4.56cd">bhede jñāte hi sādṛśyaṃ nājñāte syāt khapuṣpavat ||</p>
    <p xml:id="v5,4.57ab" n="5,4.57ab">tathā dvicandramāyādāv anyathārthe vyavasthite |</p>
    <p xml:id="v5,4.57cd" n="5,4.57cd">yā syād ākārasaṃvittir nāsāv arthanibandhanā ||</p>
    <p xml:id="v5,4.58ab" n="5,4.58ab">nakṣatraṃ tārakā tiṣyo dārā ityevamādiṣu |</p>
    <p xml:id="v5,4.58cd" n="5,4.58cd">naikatrārthe viruddhatvāl liṅgānekatvasambhavaḥ ||</p>
    <p xml:id="v5,4.59ab" n="5,4.59ab">parivrāṭkāmukaśunāṃ kuṇapādimatis tathā |</p>
    <p xml:id="v5,4.59cd" n="5,4.59cd">dīrghahrasvatvabuddhiś ca hy ekasminn apy apekṣayā ||</p>
    <p xml:id="v5,4.60ab" n="5,4.60ab">ghaṭatvāt pārthavadravyaprameyādimatis tathā |</p>
    <p xml:id="v5,4.60cd" n="5,4.60cd">yugapadgrāhakāṇāṃ ca na syād aikātmyavattayā ||</p>
    <p xml:id="v5,4.61ab" n="5,4.61ab">nārthe hy ekatra yugapad viruddhākārasambhavaḥ |</p>
    <p xml:id="v5,4.61cd" n="5,4.61cd">pratyayānāṃ tu bhinnatvād bhavec chaktyanusārataḥ ||</p>
    <p xml:id="v5,4.62ab" n="5,4.62ab">nirapekṣaṃ svarūpeṇa tasmāj jñānaṃ yadākṛti |</p>
    <p xml:id="v5,4.62cd" n="5,4.62cd">tathārtho na yathārthaṃ tu jñānam utpadyate kva cit ||</p>
    <p xml:id="v5,4.63ab" n="5,4.63ab">itthaṃ vijñānatantratve ko nv arthaṃ kalpayiṣyati |</p>
    <p xml:id="v5,4.63cd" n="5,4.63cd">dhīranāropitākārā svātmany evopayokṣyate ||</p>
    <p xml:id="v5,4.64ab" n="5,4.64ab">naitad asti, tvayaikaṃ hi grāhyaṃ grāhakam iṣyate |</p>
    <p xml:id="v5,4.64cd" n="5,4.64cd">na caikasyaivam ātmatve dṛṣṭāntaḥ kaścid asti te ||</p>
    <p xml:id="v5,4.65ab" n="5,4.65ab">agnyādayo ghaṭādīnāṃ prasiddhā ye prakāśakāḥ |</p>
    <p xml:id="v5,4.65cd" n="5,4.65cd">na te prakāśyarūpā hi prakāśasya, anapekṣaṇāt ||</p>
    <p xml:id="v5,4.66ab" n="5,4.66ab">grāhyatvaṃ tu yadā teṣāṃ tadākṣaṃ grāhakaṃ matam |</p>
    <p xml:id="v5,4.66cd" n="5,4.66cd">akṣagrahaṇakāle tu grāhikā dhīr bhaviṣyati ||</p>
    <p xml:id="v5,4.67ab" n="5,4.67ab">tasyāṃ tu gṛhyamāṇāyām anyā dhīr grāhikeṣyate |</p>
    <p xml:id="v5,4.67cd" n="5,4.67cd">nanv ātmā grāhako grāhyo bhavatābhyupagamyate ||</p>
    <p xml:id="v5,4.68ab" n="5,4.68ab">kathañcid dharmarūpeṇa bhinnatvāt pratyayasya tat |</p>
    <p xml:id="v5,4.68cd" n="5,4.68cd">grāhakatvaṃ bhavet tatra grāhyaṃ dravyādi cātmanaḥ ||</p>
    <p xml:id="v5,4.69ab" n="5,4.69ab">yas tu nātyantabhedo 'tra kva vāsāv iṣyate mayā |</p>
    <p xml:id="v5,4.69cd" n="5,4.69cd">pratyāsattinimittā tu pratyagātmapravarttitā ||</p>
    <p xml:id="v5,4.70ab" n="5,4.70ab">asmatprayogasambhinnā jñānasyaiva tu kartari |</p>
    <p xml:id="v5,4.70cd" n="5,4.70cd">bhavantī tatra saṃvittir yujyetāpy ātmakartṛkā ||</p>
    <p xml:id="v5,4.71ab" n="5,4.71ab">na cātra karaṇajñānagrāhakākāravedanam |</p>
    <p xml:id="v5,4.71cd" n="5,4.71cd">grāhyatvaṃ yena buddheḥ syād abhinnatve 'pi pūrvavat ||</p>
    <p xml:id="v5,4.72ab" n="5,4.72ab">anyarūpāpi saṃvittir yady anyaviṣayeṣyate |</p>
    <p xml:id="v5,4.72cd" n="5,4.72cd">jñānākārāpi saṃvittiḥ kasmān nārthasya kalpyate ||</p>
    <p xml:id="v5,4.73ab" n="5,4.73ab">abhinnatvaṃ yadā ceṣṭaṃ grāhyagrāhakavastunoḥ |</p>
    <p xml:id="v5,4.73cd" n="5,4.73cd">tadānyatarasaṃvittau dvyākāraṃ grahaṇaṃ bhavet ||</p>
    <p xml:id="v5,4.74ab" n="5,4.74ab">yadā tu grāhyam ākāraṃ nīlādi pratipadyate |</p>
    <p xml:id="v5,4.74cd" n="5,4.74cd">na tadā grāhakākārā saṃvittir dṛśyate kva cit ||</p>
    <p xml:id="v5,4.75ab" n="5,4.75ab">tasmād abhinnatā cet syāt tasyāpy anubhavo bhavet |</p>
    <p xml:id="v5,4.75cd" n="5,4.75cd">grāhyo vā nānubhūyeta grāhakānanubhūtivat ||</p>
    <p xml:id="v5,4.76ab" n="5,4.76ab">grāhakagrahaṇe 'py evaṃ grāhyasaṃvedanaṃ bhavet |</p>
    <p xml:id="v5,4.76cd" n="5,4.76cd">śuddham eva nirākāraṃ grāhakaṃ saṃvidasti hi ||</p>
    <p xml:id="v5,4.77ab" n="5,4.77ab">grāhyād abhinnatāyā ca sā saṃvittir na yujyate |</p>
    <p xml:id="v5,4.77cd" n="5,4.77cd">grāhako vā na gṛhyeta tadgrāhyānanubhūtivat ||</p>
    <p xml:id="v5,4.78ab" n="5,4.78ab">yathāvad grāhyasaṃvittau grāhakagrahaṇe 'pi vā |</p>
    <p xml:id="v5,4.78cd" n="5,4.78cd">grāhyagrāhakasaṃvittir nāsty eva syād dvayor api ||</p>
    <p xml:id="v5,4.79ab" n="5,4.79ab">sa bahirdeśasambaddhaḥ ity anena nirūpyate |</p>
    <p xml:id="v5,4.79cd" n="5,4.79cd">grāhyākārasya saṃvittir grāhakānubhavād ṛte ||</p>
    <p xml:id="v5,4.80ab" n="5,4.80ab">paraṃ prati hi sādhyatvad arthasyākārasiddhaye |</p>
    <p xml:id="v5,4.80cd" n="5,4.80cd">bahirdeśena sambandho na hetutvāya kalpate ||</p>
    <p xml:id="v5,4.81ab" n="5,4.81ab">tasmād bahir itīhedaṃ niṣkṛṣṭaṃ grāhakāṃśataḥ |</p>
    <p xml:id="v5,4.81cd" n="5,4.81cd">saṃvedyaṃ nīlapītādi pratyakṣāder udāhṛtam ||</p>
    <p xml:id="v5,4.82ab" n="5,4.82ab">na pūrvaṃ jñāyate buddhir ityatraitad vadiṣyate |</p>
    <p xml:id="v5,4.82cd" n="5,4.82cd">grāhakasyaiva saṃvittir lakṣyate grahaṇe kva cit ||</p>
    <p xml:id="v5,4.83ab" n="5,4.83ab">na smarāmi mayā ko 'pi gṛhīto 'rthas tadeti hi |</p>
    <p xml:id="v5,4.83cd" n="5,4.83cd">smaranti grāhakotpādagrāhyarūpavivarjitam ||</p>
    <p xml:id="v5,4.84ab" n="5,4.84ab">tasmād abhinnatāyāṃ ca grāhye 'pi smaraṇaṃ bhavet |</p>
    <p xml:id="v5,4.84cd" n="5,4.84cd">grāhakasmṛtinirbhāsāt tatrāpy eṣaiva gṛhyate ||</p>
    <p xml:id="v5,4.85ab" n="5,4.85ab">tadatyantāvinābhāvān naikākāraṃ hi jāyate |</p>
    <p xml:id="v5,4.85cd" n="5,4.85cd">anvayavyatirekābhyāṃ siddhaivaṃ bhinnatā tayoḥ ||</p>
    <p xml:id="v5,4.86ab" n="5,4.86ab">grāhyāṃśo grāhakāṃśena gṛhyate, grāhakaḥ punaḥ |</p>
    <p xml:id="v5,4.86cd" n="5,4.86cd">gṛhyeteti na vaktavyam, grāhakāntaravarjanāt ||</p>
    <p xml:id="v5,4.87ab" n="5,4.87ab">grāhyāṃśenāpy aśaktatvān na tasya grahaṇaṃ bhavet |</p>
    <p xml:id="v5,4.87cd" n="5,4.87cd">grāhakatvena caitasya hīyetaiva dvirūpatā ||</p>
    <p xml:id="v5,4.88ab" n="5,4.88ab">grāhake gṛhyamāṇe ca grāhyamātraprasañjanam |</p>
    <p xml:id="v5,4.88cd" n="5,4.88cd">na syād ākāra ekaś ced itarasyāpi nāstitā ||</p>
    <p xml:id="v5,4.89ab" n="5,4.89ab">udbhavābhibhavābhyāṃ ca grāhyāgrāhyatvadarśanam |</p>
    <p xml:id="v5,4.89cd" n="5,4.89cd">yathā dīpaprabhādīnāṃ rūpamātropalambhanam ||</p>
    <p xml:id="v5,4.90ab" n="5,4.90ab">divā cāgneḥ samīpasthaiḥ sparśa evopalabhyate |</p>
    <p xml:id="v5,4.90cd" n="5,4.90cd">gandhavad dravyavṛttau ca gandhasyaivopalambhanam ||</p>
    <p xml:id="v5,4.91ab" n="5,4.91ab">na guṇāntarasaṃvittir yathātrābhibhavāt, tathā |</p>
    <p xml:id="v5,4.91cd" n="5,4.91cd">nākārāntarasaṃvittir grāhyagrāhakabuddhiṣu ||</p>
    <p xml:id="v5,4.92ab" n="5,4.92ab">grāhyād ananyabhūto 'pi kaś cin naivopalabhyate |</p>
    <p xml:id="v5,4.92cd" n="5,4.92cd">nityānityādayo dharmāḥ śabdādigrahaṇe yathā ||</p>
    <p xml:id="v5,4.93ab" n="5,4.93ab">abhedaṃ vābhyupetyāyaṃ prasaṅgo yadi gīyate |</p>
    <p xml:id="v5,4.93cd" n="5,4.93cd">ekasmin gṛhyamāṇe 'śe na gṛhyetāparaḥ katham ||</p>
    <p xml:id="v5,4.94ab" n="5,4.94ab">tasmād yat syād yadā yogyaṃ tasyaiva grahaṇaṃ tadā |</p>
    <p xml:id="v5,4.94cd" n="5,4.94cd">dvayaṃ ca tvadupanyastaṃ śaktyabhāvān na gṛhyate ||</p>
    <p xml:id="v5,4.95ab" n="5,4.95ab">kuto 'yam ekavastutve yogyāyogyatvasambhavaḥ |</p>
    <p xml:id="v5,4.95cd" n="5,4.95cd">udbhavābhibhavātmatvaṃ kathaṃ caikasya kalpitam ||</p>
    <p xml:id="v5,4.96ab" n="5,4.96ab">ekāṃśābhibhave ca syād itarābhibhavo 'pi te |</p>
    <p xml:id="v5,4.96cd" n="5,4.96cd">tathā tasyābhibhūtatvād grāhyatvaṃ na ca yujyate ||</p>
    <p xml:id="v5,4.97ab" n="5,4.97ab">ayogyatā vikalpyaivam, dṛṣṭāntā ye 'tra kīrtitāḥ |</p>
    <p xml:id="v5,4.97cd" n="5,4.97cd">rūpādibhedāt tatra syād udbhavābhibhavādyapi ||</p>
    <p xml:id="v5,4.98ab" n="5,4.98ab">yadāpy ekāntato bhedo rūpāder na parasparam |</p>
    <p xml:id="v5,4.98cd" n="5,4.98cd">tadāpi dravyarūpasya pariṇāmas tathā tathā ||</p>
    <p xml:id="v5,4.99ab" n="5,4.99ab">abhinnatve 'pi na grāhyam iti yac cābravīd bhavān |</p>
    <p xml:id="v5,4.99cd" n="5,4.99cd">kṛtakatvādidharmāṇāṃ dhībhede 'nanyatā katham ||</p>
    <p xml:id="v5,4.100ab" n="5,4.100ab">na hy anyatpratyayād asti bhinnād grāhyasya bhedakam |</p>
    <p xml:id="v5,4.100cd" n="5,4.100cd">na ceyattaiva bhedasya deśato mūrtito 'pi vā ||</p>
    <p xml:id="v5,4.101ab" n="5,4.101ab">kāraṇānāṃ hi sambandhaḥ kāryaiḥ kṛtakocyate |</p>
    <p xml:id="v5,4.101cd" n="5,4.101cd">vibhāgo 'vayavānāṃ ca bhavet kva cid anityatā ||</p>
    <p xml:id="v5,4.102ab" n="5,4.102ab">buddhyāder ātmarūpādisthānaṃ nāśitvam ucyate |</p>
    <p xml:id="v5,4.102cd" n="5,4.102cd">nityatvaṃ sarvadā sattā, vastutvaṃ saiva kīrtyate ||</p>
    <p xml:id="v5,4.103ab" n="5,4.103ab">pramāṇajñānasambandhaḥ prameyajñeyatocyate |</p>
    <p xml:id="v5,4.103cd" n="5,4.103cd">sarvatra cātra bhinnatvam asti kena cid ātmanā ||</p>
    <p xml:id="v5,4.104ab" n="5,4.104ab">tasmād yathaiva rūpāder deśabhedādibhir vinā |</p>
    <p xml:id="v5,4.104cd" n="5,4.104cd">buddhibhedena bhedo 'sti tathaivātra pratīyatām ||</p>
    <p xml:id="v5,4.105ab" n="5,4.105ab">atyantabhinnatāsmābhir naiva kasya cid iṣyate |</p>
    <p xml:id="v5,4.105cd" n="5,4.105cd">sarvaṃ hi vasturūpeṇa bhidyate na parasparam ||</p>
    <p xml:id="v5,4.106ab" n="5,4.106ab">sarvaṃ ca kṛtakatvādi kriyāhetvādyapekṣayā |</p>
    <p xml:id="v5,4.106cd" n="5,4.106cd">gṛhyate tadasaṃvittāvabhede 'pi na gṛhyate ||</p>
    <p xml:id="v5,4.107ab" n="5,4.107ab">jñāne naivaṃvidho bhedo nāpekṣānyatra vidyate |</p>
    <p xml:id="v5,4.107cd" n="5,4.107cd">paraspareṇa cāpekṣā syāc cet, sannihitaś ca saḥ ||</p>
    <p xml:id="v5,4.108ab" n="5,4.108ab">nanu grāhakam ityevaṃ grāhyam ity api vā matiḥ |</p>
    <p xml:id="v5,4.108cd" n="5,4.108cd">nīlādigrahaṇe nāstīty apekṣā katham ucyate ||</p>
    <p xml:id="v5,4.109ab" n="5,4.109ab">mā bhūd evaṃ tathāpy atra dvyākāre grahaṇaṃ bhavet |</p>
    <p xml:id="v5,4.109cd" n="5,4.109cd">evaṃ cāgṛhyamāṇe vā jñāne dvyākāratā katham ||</p>
    <p xml:id="v5,4.110ab" n="5,4.110ab">uttarottaravijñānaviśeṣād yā prakalpyate |</p>
    <p xml:id="v5,4.110cd" n="5,4.110cd">grāhakākārasaṃvittiḥ smaraṇāc cānumānikī ||</p>
    <p xml:id="v5,4.111ab" n="5,4.111ab">ekākāraṃ kila jñānaṃ prathamaṃ yadi kalpyate |</p>
    <p xml:id="v5,4.111cd" n="5,4.111cd">tatas tadviṣayāpy anyā tadrūpaiva matir bhavet ||</p>
    <p xml:id="v5,4.112ab" n="5,4.112ab">ghaṭavijñānatajjñānaviśeṣo 'to na sidhyati |</p>
    <p xml:id="v5,4.112cd" n="5,4.112cd">grāhakākārasaṃvittau tv ākārapracayo bhavet ||</p>
    <p xml:id="v5,4.113ab" n="5,4.113ab">jāyate pūrvavijñānaṃ dvyākāraṃ yatra tat punaḥ |</p>
    <p xml:id="v5,4.113cd" n="5,4.113cd">tasyātmīyaś ca pūrvau ca viṣayasthāvupaplutau ||</p>
    <p xml:id="v5,4.114ab" n="5,4.114ab">preṣv ākāravṛddhyaivaṃ pūrvebhyo bhinnatā, tathā |</p>
    <p xml:id="v5,4.114cd" n="5,4.114cd">grāhyavat smaraṇāt paścāt saṃvittau grāhakaḥ purā ||</p>
    <p xml:id="v5,4.115ab" n="5,4.115ab">na tāvad evamākārān paśyāmaḥ pracayānvitān |</p>
    <p xml:id="v5,4.115cd" n="5,4.115cd">viṣayavyapadeśāc ca narte jñānanirūpaṇam ||</p>
    <p xml:id="v5,4.116ab" n="5,4.116ab">tasmāj jñānātmanaikatve grāhyabhedanibandhaḥ |</p>
    <p xml:id="v5,4.116cd" n="5,4.116cd">saṃvittibhedaḥ siddho 'tra kimākārāntareṇa naḥ ||</p>
    <p xml:id="v5,4.117ab" n="5,4.117ab">nirākāratasāmye 'pi yathākāravatāṃ dhruvam |</p>
    <p xml:id="v5,4.117cd" n="5,4.117cd">bhedaḥ svābhāvikas tadvajjñānānāṃ kiṃ na sidhyati ||</p>
    <p xml:id="v5,4.118ab" n="5,4.118ab">smṛter uttarakālaṃ cetyetanmithyaiva gīyate |</p>
    <p xml:id="v5,4.118cd" n="5,4.118cd">tadaiva hy asya saṃvittir arthāpattyopajāyate ||</p>
    <p xml:id="v5,4.119ab" n="5,4.119ab">gṛhītam eva yac coktaṃ tadabhedāt, na tad, yataḥ |</p>
    <p xml:id="v5,4.119cd" n="5,4.119cd">nāsmabhir vākyavṛttes tvaṃ nimittam anuyujyase ||</p>
    <p xml:id="v5,4.120ab" n="5,4.120ab">grāhyagrāhakataivāsya kena cin nopalabhyate |</p>
    <p xml:id="v5,4.120cd" n="5,4.120cd">pratyakṣajñānapakṣe ca naiṣā syād ānumānikī ||</p>
    <p xml:id="v5,4.121ab" n="5,4.121ab">ekākāre ca vijñāne yady anyo 'py atra kalpyate |</p>
    <p xml:id="v5,4.121cd" n="5,4.121cd">sahasrākārataikasya kasmān na parikalpyate ||</p>
    <p xml:id="v5,4.122ab" n="5,4.122ab">grāhyagrāhakayor bhedo nanv asty eva parasparam |</p>
    <p xml:id="v5,4.122cd" n="5,4.122cd">siddho naḥ pakṣa evaṃ syāt, na, jñānatvād abhedataḥ ||</p>
    <p xml:id="v5,4.123ab" n="5,4.123ab">bhinnābhinnatvam ekasya kuto 'tra parikalpitam |</p>
    <p xml:id="v5,4.123cd" n="5,4.123cd">tvayā sāṃkhyamatenaivam uktvā buddhasya śāsanam ||</p>
    <p xml:id="v5,4.124ab" n="5,4.124ab">ekaṃ ced grāhakaṃ grāhyaṃ kuto bhinnatvavāgiyam |</p>
    <p xml:id="v5,4.124cd" n="5,4.124cd">bhinnaṃ cet katham ucyeta tasyaikatvaṃ punas tvayā ||</p>
    <p xml:id="v5,4.125ab" n="5,4.125ab">ekajñānād ananyatvād grāhyagrāhakayor mithaḥ |</p>
    <p xml:id="v5,4.125cd" n="5,4.125cd">ekatvena bhavej jñānaṃ grāhyaṃ grākam eva vā ||</p>
    <p xml:id="v5,4.126ab" n="5,4.126ab">tatra cānyatarāpāye dvitīyāpāyataḥ punaḥ |</p>
    <p xml:id="v5,4.126cd" n="5,4.126cd">jñānasyāṃśadvayāsattvān naiḥsvābhāvyād abhāvatā ||</p>
    <p xml:id="v5,4.127ab" n="5,4.127ab">bhinnābhyāṃ vāpy abhinnatvād bhedo jñānātmano bhavet |</p>
    <p xml:id="v5,4.127cd" n="5,4.127cd">tatsvātmanaḥ, tataś caivaṃ siddhaṃ vastudvayaṃ hi naḥ ||</p>
    <p xml:id="v5,4.128ab" n="5,4.128ab">tayoś ca yadi saṃjñeyaṃ jñānam ity astv arthāpi vā |</p>
    <p xml:id="v5,4.128cd" n="5,4.128cd">jñānaṃ jñāyata ityartho dhīrbhāve karaṇe 'pi vā ||</p>
    <p xml:id="v5,4.129ab" n="5,4.129ab">sarvathā vastubhedo naḥ siddhaḥ śabdo yathāruci |</p>
    <p xml:id="v5,4.129cd" n="5,4.129cd">pravartatāṃ na nas tatra kācid vipratipannatā ||</p>
    <p xml:id="v5,4.130ab" n="5,4.130ab">atha saty api bhinnatve grāhyaṃ jñānāntaraṃ bhavet |</p>
    <p xml:id="v5,4.130cd" n="5,4.130cd">jñānatve tasya kā yuktiḥ, pūrvoktā yadi seṣyate ||</p>
    <p xml:id="v5,4.131ab" n="5,4.131ab">jñānaṃ jñānam itīdaṃ tu na dvayor  anuvartate |</p>
    <p xml:id="v5,4.131cd" n="5,4.131cd">vyatiriktaṃ ca sāmānyaṃ tvayā nābhyupagamyate ||</p>
    <p xml:id="v5,4.132ab" n="5,4.132ab">vyatireke tayor jñānān na jñānātmakatā bhavet |</p>
    <p xml:id="v5,4.132cd" n="5,4.132cd">tadrūparahitatve ca  jñānābhāvaḥ prasajyate ||</p>
    <p xml:id="v5,4.133ab" n="5,4.133ab">tābhyāṃ ca tasya sambandhe pratyekaṃ vyatiṣajya ca |</p>
    <p xml:id="v5,4.133cd" n="5,4.133cd">bhedasāvayavatvādi doṣo vaiśeṣikādivat ||</p>
    <p xml:id="v5,4.134ab" n="5,4.134ab">yathā hi teṣāṃ jātyādau doṣā hy uktāḥ parair amī |</p>
    <p xml:id="v5,4.134cd" n="5,4.134cd">tathaivaiṣāṃ prasajyante bhinnābhinnārthasaṅgatau ||</p>
    <p xml:id="v5,4.135ab" n="5,4.135ab">tābhyām avyatireke vā bhedaḥ pūrvokta eva te |</p>
    <p xml:id="v5,4.135cd" n="5,4.135cd">sādṛśyāpohasāmānyakalpanā vārayiṣyate ||</p>
    <p xml:id="v5,4.136ab" n="5,4.136ab">vastvantarasya cābhāvāt tvayāpoho 'pi duṣkaraḥ |</p>
    <p xml:id="v5,4.136cd" n="5,4.136cd">nājñānaṃ nāma kiñ cit syād apohyaṃ jñānavādinaḥ ||</p>
    <p xml:id="v5,4.137ab" n="5,4.137ab">apoho na hy abhāvasya kathañ cid upapadyate |</p>
    <p xml:id="v5,4.137cd" n="5,4.137cd">vastvantaram abhāvaḥ syād, apohyatvāc ca vastutā ||</p>
    <p xml:id="v5,4.138ab" n="5,4.138ab">tenājñānanivṛttau hi jñāne 'nyārtha prasajyate |</p>
    <p xml:id="v5,4.138cd" n="5,4.138cd">kalpitaṃ syād apohyaṃ cet, nātyantāsatyakalpanā ||</p>
    <p xml:id="v5,4.139ab" n="5,4.139ab">buddhir ajñānanirbhāsā tavājñānaṃ prakalitam |</p>
    <p xml:id="v5,4.139cd" n="5,4.139cd">tataś ca jñānam evaikam apohyatvena sammatam ||</p>
    <p xml:id="v5,4.140ab" n="5,4.140ab">na cātmāpoha evāsti kva cit sāmānyakalpane |</p>
    <p xml:id="v5,4.140cd" n="5,4.140cd">vṛkṣasya na hy apohyatvaṃ vṛkṣeṇaiva kadā cana ||</p>
    <p xml:id="v5,4.141ab" n="5,4.141ab">apohye caiva vijñāne jñānatvaṃ na bhavet tava |</p>
    <p xml:id="v5,4.141cd" n="5,4.141cd">vṛkṣatvaṃ na hy apohyeṣu kalaśādiṣu yujyate ||</p>
    <p xml:id="v5,4.142ab" n="5,4.142ab">tataś cājñānam evārtha ity abhinnārthatā bhavet |</p>
    <p xml:id="v5,4.142cd" n="5,4.142cd">ajñānapratyayaś cāyaṃ kimālambana iṣyate ||</p>
    <p xml:id="v5,4.143ab" n="5,4.143ab">na tāvaj jñānanirmuktam ajñānaṃ grāhyam asti te |</p>
    <p xml:id="v5,4.143cd" n="5,4.143cd">na ca vastu niṣiddhaṃ tadabhāvaḥ kiṃ na gṛhyate ||</p>
    <p xml:id="v5,4.144ab" n="5,4.144ab">bhāvo na gṛhyate yena tasyābhāveṣu kā kathā |</p>
    <p xml:id="v5,4.144cd" n="5,4.144cd">svāṃśaparyavasānaṃ ca tulyam atrāpi kāraṇam ||</p>
    <p xml:id="v5,4.145ab" n="5,4.145ab">tena jñānāntaraṃ vā syād grāhyam ātmāṃśa eva vā |</p>
    <p xml:id="v5,4.145cd" n="5,4.145cd">svarūpaviparītaṃ ca kathaṃ grāhyaṃ pratīyate ||</p>
    <p xml:id="v5,4.146ab" n="5,4.146ab">yathoṣṇe 'nuṣṇadhīr nāsti, jñāne 'py ajñānadhīs tathā |</p>
    <p xml:id="v5,4.146cd" n="5,4.146cd">tena na jñānamātratve syād apohyaṃ kathañ cana ||</p>
    <p xml:id="v5,4.147ab" n="5,4.147ab">grāhyagrāhakayoś cāto na jñānātmasamānatā |</p>
    <p xml:id="v5,4.147cd" n="5,4.147cd">tasmād anyataratredaṃ jñānatvaṃ sampratīyate ||</p>
    <p xml:id="v5,4.148ab" n="5,4.148ab">tatrāpy ubhayasiddhatvād grāhakasyeti gamyate |</p>
    <p xml:id="v5,4.148cd" n="5,4.148cd">vastubhede prasiddhe ca vyapadeśo yathāruci ||</p>
    <p xml:id="v5,4.149ab" n="5,4.149ab">jñānam astūbhayaṃ vārtho grāhako vārtha ucyatām |</p>
    <p xml:id="v5,4.149cd" n="5,4.149cd">buddhyor ayugapadbhāvān na dvayor mayamānatā ||</p>
    <p xml:id="v5,4.150ab" n="5,4.150ab">kṣaṇikā hītyanenoktam, artho hy ekaḥ prasajyate |</p>
    <p xml:id="v5,4.150cd" n="5,4.150cd">anyonyanirapekṣatvād yugapac cāpi janmani ||</p>
    <p xml:id="v5,4.151ab" n="5,4.151ab">mānameyatvāstitvam, kriyākārakavarjanāt |</p>
    <p xml:id="v5,4.151cd" n="5,4.151cd">arthavijñānayor atra yā mitiṃ prati saṅgatiḥ ||</p>
    <p xml:id="v5,4.152ab" n="5,4.152ab">kāryakāraṇabhāvo 'yam, nānyatraivaṃ ca dṛśyate |</p>
    <p xml:id="v5,4.152cd" n="5,4.152cd">niyamaś ca na labhyeta savyadakṣiṇaśṛṅgavat ||</p>
    <p xml:id="v5,4.153ab" n="5,4.153ab">idaṃ kāryam ayaṃ hetuḥ, dvayaṃ na, anyonyasaṃśrayāt |</p>
    <p xml:id="v5,4.153cd" n="5,4.153cd">tadbhāvabhāvitāmātraṃ hetuḥ kair naiva varṇyate ||</p>
    <p xml:id="v5,4.154ab" n="5,4.154ab">paurvāparyavinirmuktaṃ kāryakāraṇalakṣaṇam |</p>
    <p xml:id="v5,4.154cd" n="5,4.154cd">gavāśvasya yathā nāsti paurvāparye 'pi tat tathā ||</p>
    <p xml:id="v5,4.155ab" n="5,4.155ab">yugapajjāyamāne 'pi santatyantaraje kṣaṇe |</p>
    <p xml:id="v5,4.155cd" n="5,4.155cd">rūpādiṣu ghaṭe yadvat, tasmāt pūrvam avasthite ||</p>
    <p xml:id="v5,4.156ab" n="5,4.156ab">yo yasmāj jāyate paścāt sa tatkāryam itīṣyate |</p>
    <p xml:id="v5,4.156cd" n="5,4.156cd">hetuhetumatāṃ siddhaṃ yaugapadyanidarśanam ||</p>
    <p xml:id="v5,4.157ab" n="5,4.157ab">yat pradīpaprabhādyuktaṃ sūkṣamaḥ kālo 'sti tatra naḥ |</p>
    <p xml:id="v5,4.157cd" n="5,4.157cd">durlakṣas tu yathā vedhaḥ padmapattraśate tathā ||</p>
    <p xml:id="v5,4.158ab" n="5,4.158ab">bhāgayor yaugapadyena tathaiva syān nirākriyā |</p>
    <p xml:id="v5,4.158cd" n="5,4.158cd">na ca śaktyarpaṇadvāraṃ krameṇālambanaṃ bhavet ||</p>
    <p xml:id="v5,4.159ab" n="5,4.159ab">grāhyaṃ tadā hy atītaṃ syāt, tadrūpyaṃ cāpramāṇakam |</p>
    <p xml:id="v5,4.159cd" n="5,4.159cd">atītvānuviddho hi smṛtyā grāhyo 'nubhūyate ||</p>
    <p xml:id="v5,4.160ab" n="5,4.160ab">tadvad eva bhaved atra, svapne na syāt, viparyayāt |</p>
    <p xml:id="v5,4.160cd" n="5,4.160cd">tatra hy avartamāno 'pi gṛhyate vartamānavat ||</p>
    <p xml:id="v5,4.161ab" n="5,4.161ab">bādhajñānād idaṃ bhrāntam, na tv atraivaṃ viparyayaḥ |</p>
    <p xml:id="v5,4.161cd" n="5,4.161cd">tasmāt pratyakṣabuddhīnāṃ nātito viṣayo bhavet ||</p>
    <p xml:id="v5,4.162ab" n="5,4.162ab">atītatvād yathaivāsāṃ vṛtto janmāntareṣu yaḥ |</p>
    <p xml:id="v5,4.162cd" n="5,4.162cd">tadrūpatvena vā jñānaṃ hetur bhāvivad ucyate ||</p>
    <p xml:id="v5,4.163ab" n="5,4.163ab">atītatve 'pi nārtho 'yaṃ dhr eṣety atra kā pramā |</p>
    <p xml:id="v5,4.163cd" n="5,4.163cd">atītaṃ yac ca vijñānaṃ grāhyatvena prakalpitam ||</p>
    <p xml:id="v5,4.164ab" n="5,4.164ab">tasmād grāhakarūpaṃ vā grāhyaṃ vobhayathāpi vā |</p>
    <p xml:id="v5,4.164cd" n="5,4.164cd">grāhyākāratvamātre syād arthaḥ śabdāntareṇa te ||</p>
    <p xml:id="v5,4.165ab" n="5,4.165ab">svakāle cāpy asaṃvitter na syāc chaktyarpaṇaṃ tataḥ |</p>
    <p xml:id="v5,4.165cd" n="5,4.165cd">yathaivānāgatāj jñānāt santatyantarajād api ||</p>
    <p xml:id="v5,4.166ab" n="5,4.166ab">dṛḍhatvenāpy avijñātāt tathotpannād vinaśyataḥ |</p>
    <p xml:id="v5,4.166cd" n="5,4.166cd">kevalagrāhakatve tu viṣayatvaṃ na yujyate ||</p>
    <p xml:id="v5,4.167ab" n="5,4.167ab">kimapekṣya ca tasyedaṃ grāhakatvaṃ prakalpyate |</p>
    <p xml:id="v5,4.167cd" n="5,4.167cd">dvyākāratā nirastaiva, saṃvedyeta tadaiva ca ||</p>
    <p xml:id="v5,4.168ab" n="5,4.168ab">tataś cottaravijñānaṃ na pratīkṣeta bodhakam |</p>
    <p xml:id="v5,4.168cd" n="5,4.168cd">dvyākārakalpanāyāṃ ca parasyātmāṃśa eva te ||</p>
    <p xml:id="v5,4.169ab" n="5,4.169ab">pramāparyavasānena nātīto viṣayo bhavet |</p>
    <p xml:id="v5,4.169cd" n="5,4.169cd">pūrvagrāhyasarūpatve grāhakatvaṃ prahīyate ||</p>
    <p xml:id="v5,4.170ab" n="5,4.170ab">grāhakākāramātre syād viṣayo nāsarūpataḥ |</p>
    <p xml:id="v5,4.170cd" n="5,4.170cd">na ca śaktyarpaṇasyātra vyāpāra upalabhyate ||</p>
    <p xml:id="v5,4.171ab" n="5,4.171ab">śaktyarpaṇasya cābhāvo yuṣmatpakṣe prasādhitaḥ |</p>
    <p xml:id="v5,4.171cd" n="5,4.171cd">santānāntaravac caiṣāṃ niṣedhyā hetusādhyatā ||</p>
    <p xml:id="v5,4.172ab" n="5,4.172ab">vāsyavāsakabhāvaś ca jñānatvād ekasantatau |</p>
    <p xml:id="v5,4.172cd" n="5,4.172cd">tasmād yadbhāsakaṃ rūpaṃ tadgrāhyāt tasya bhinnatā ||</p>
    <p xml:id="v5,4.173ab" n="5,4.173ab">tatsaṃvittāv asaṃvitte rasādigrāhakaṃ yathā |</p>
    <p xml:id="v5,4.173cd" n="5,4.173cd">grāhyaṃ tadgrāhakāc caiva tatparāmṛśatā yataḥ ||</p>
    <p xml:id="v5,4.174ab" n="5,4.174ab">na parāmṛśyate 'vaśyaṃ rasādigrāhakaṃ yathā |</p>
    <p xml:id="v5,4.174cd" n="5,4.174cd">dvayaṃ paraspareṇaivaṃ bhinnaṃ sādhyaṃ rasādivat ||</p>
    <p xml:id="v5,4.175ab" n="5,4.175ab">aikarūpyeṇa cājñānāt santānāntarabuddhivat |</p>
    <p xml:id="v5,4.175cd" n="5,4.175cd">jñānaṃ svāṃśaṃ na gṛhṇāti jñānotpatteḥ svaśaktivat ||</p>
    <p xml:id="v5,4.176ab" n="5,4.176ab">grāhyatvapratiṣedhaś ca dvayahīnā hi vāsate |</p>
    <p xml:id="v5,4.176cd" n="5,4.176cd">caitrajñānaṃ tadudbhūtajñānāṃśagrāhyabodhakam ||</p>
    <p xml:id="v5,4.177ab" n="5,4.177ab">jñānatvān na bhaved yadvat tasya dehāntarodbhavam |</p>
    <p xml:id="v5,4.177cd" n="5,4.177cd">etayaiva diśā vācyā śaktidvayanirākriyā ||</p>
    <p xml:id="v5,4.178ab" n="5,4.178ab">pramāṇāntarasiddhatvād anyatrānekaśaktitā |</p>
    <p xml:id="v5,4.178cd" n="5,4.178cd">na tv atra kāraṇaṃ tādṛk śaktibhedakṛdasti te ||</p>
    <p xml:id="v5,4.179ab" n="5,4.179ab">tasmād ubhayasiddhatvāl lāghavād yaḥ parigrahaḥ |</p>
    <p xml:id="v5,4.179cd" n="5,4.179cd">upāyatvāc ca yat tasya pūrvagrahaṇakalpanam ||</p>
    <p xml:id="v5,4.180ab" n="5,4.180ab">cakṣuradīndriyair atra tadanaikāntikaṃ bhavet |</p>
    <p xml:id="v5,4.180cd" n="5,4.180cd">yad apy apratibaddhatvād utpattau gṛhyatām iti ||</p>
    <p xml:id="v5,4.181ab" n="5,4.181ab">tatrātmanā na śaktyaṃ tannānyotpattis tadasti vā |</p>
    <p xml:id="v5,4.181cd" n="5,4.181cd">tenaitat kāraṇābhāvāt tadānīṃ nānubhūyate ||</p>
    <p xml:id="v5,4.182ab" n="5,4.182ab">nānyathā hy arthasadbhāvo dṛṣṭaḥ sannupapadyate |</p>
    <p xml:id="v5,4.182cd" n="5,4.182cd">jñānaṃ cen netyataḥ paścāt pramāṇam upajāyate ||</p>
    <p xml:id="v5,4.183ab" n="5,4.183ab">na cāpy apratibandhena kevalena graho bhavet |</p>
    <p xml:id="v5,4.183cd" n="5,4.183cd">viśiṣṭakāraṇābhāve 'py artho naivānubhūyate ||</p>
    <p xml:id="v5,4.184ab" n="5,4.184ab">vyāpṛtaṃ cārthasaṃvittau jñānaṃ nātmānamṛcchati |</p>
    <p xml:id="v5,4.184cd" n="5,4.184cd">tena prakāśakatve 'pi bodhāyānyat pratīkṣyate ||</p>
    <p xml:id="v5,4.185ab" n="5,4.185ab">īdṛśaṃ vā prakāśatvaṃ tasyārthānubhavātmakam |</p>
    <p xml:id="v5,4.185cd" n="5,4.185cd">na cātmānubhavo 'sty asyetyātmano na prakāśakam ||</p>
    <p xml:id="v5,4.186ab" n="5,4.186ab">sati prakāśakatve ca vyavasthā dṛśyate yathā |</p>
    <p xml:id="v5,4.186cd" n="5,4.186cd">rūpādau cakṣurādīnāṃ tathātrāpi bhaviṣyati ||</p>
    <p xml:id="v5,4.187ab" n="5,4.187ab">prakāśakatvaṃ bāhye 'rthe śaktyabhāvāt tu nātmani |</p>
    <p xml:id="v5,4.187cd" n="5,4.187cd">anyena vānubhāve 'sāv anavasthā prasajyate ||</p>
    <p xml:id="v5,4.188ab" n="5,4.188ab">tatra tatra smṛtiṃ dṛṣṭvā sarvānubhavakalpanā |</p>
    <p xml:id="v5,4.188cd" n="5,4.188cd">ekena tv anubhūtatve sarvaṃ tatraiva sambhavet ||</p>
    <p xml:id="v5,4.189ab" n="5,4.189ab">tatrāpi smṛtir ity etan na lokānumataṃ vacaḥ |</p>
    <p xml:id="v5,4.189cd" n="5,4.189cd">na hi vijñānasantānaṃ kaś cit smarati laukikaḥ ||</p>
    <p xml:id="v5,4.190ab" n="5,4.190ab">ghaṭādāv agṛhīte 'rthe yadi tāvad anantaram |</p>
    <p xml:id="v5,4.190cd" n="5,4.190cd">arthāpattyāv abudhyante vijñānāni punaḥ punaḥ ||</p>
    <p xml:id="v5,4.191ab" n="5,4.191ab">yāvacchramaṃ tataḥ paścāt tāvatyeva smariṣyati |</p>
    <p xml:id="v5,4.191cd" n="5,4.191cd">tadā tv akalpite 'py evaṃ smṛtivarndhyāsutādivat ||</p>
    <p xml:id="v5,4.192ab" n="5,4.192ab">smṛtibhrāntaś ca yāpy atra paścāj jñāneṣu jāyate |</p>
    <p xml:id="v5,4.192cd" n="5,4.192cd">tadaivārthasmṛter eṣāṃ tajñānādipramāṇatā ||</p>
    <p xml:id="v5,4.193ab" n="5,4.193ab">yāvacchramaṃ ca tadbuddhis tatprabandhe mahaty api |</p>
    <p xml:id="v5,4.193cd" n="5,4.193cd">śramād rucyānyasamparkād vicchedo viṣayeṣv iva ||</p>
    <p xml:id="v5,4.194ab" n="5,4.194ab">tatrāpi smṛtir ity eṣāṃ prathame pratyaye yadi |</p>
    <p xml:id="v5,4.194cd" n="5,4.194cd">tanmātragrahaṇād evaṃ nānavasthā prasajyate ||</p>
    <p xml:id="v5,4.195ab" n="5,4.195ab">smaraṇaṃ tv atha sarveṣu tatsiddhyai grahaṇaṃ tathā |</p>
    <p xml:id="v5,4.195cd" n="5,4.195cd">pramāṇavattvād āyātaḥ pravāhaḥ kena vāryate ||</p>
    <p xml:id="v5,4.196ab" n="5,4.196ab">atha tānyādyavijñānaviṣayāṇīti kalpyate |</p>
    <p xml:id="v5,4.196cd" n="5,4.196cd">nottarottarabuddhīnāṃ viśeṣa upapadyate ||</p>
    <p xml:id="v5,4.197ab" n="5,4.197ab">vijñānaviṣayatvaṃ ca yasya sarvāsu buddhiṣu |</p>
    <p xml:id="v5,4.197cd" n="5,4.197cd">ghaṭavijñāna tajñānaviśeṣas tena durlabhaḥ ||</p>
    <p xml:id="v5,4.198ab" n="5,4.198ab">smaran yathaiva vijñānaṃ nirākāraṃ smaratyayam |</p>
    <p xml:id="v5,4.198cd" n="5,4.198cd">tathā smaran gṛhītārthaṃ nirākāratayā smaret ||</p>
    <p xml:id="v5,4.199ab" n="5,4.199ab">jñānapṛṣṭena yo 'py ūrdhvaṃ parāmarśo bhavaty asau |</p>
    <p xml:id="v5,4.199cd" n="5,4.199cd">tasyārtheṣv abhyupāyatvān na tu grāhyatvakāritaḥ ||</p>
    <p xml:id="v5,4.200ab" n="5,4.200ab">pratyāsannatvasambandhau grāhyatvāsambhavāc cyutau |</p>
    <p xml:id="v5,4.200cd" n="5,4.200cd">viṣayatvena vāpy etau staḥ kiṃ deśāvibhāgataḥ ||</p>
    <p xml:id="v5,4.201ab" n="5,4.201ab">arthākārasya yo 'py ukto mithyājñāneṣv asambhavaḥ |</p>
    <p xml:id="v5,4.201cd" n="5,4.201cd">dośakālānyathāmātrasambhavaḥ keṣu cit kṛtaḥ ||</p>
    <p xml:id="v5,4.202ab" n="5,4.202ab">pratyakṣād anyavijñānam atītānāgatair api |</p>
    <p xml:id="v5,4.202cd" n="5,4.202cd">janyate 'rthe bhavantīṣu vāsanāsvasatīṣu vā ||</p>
    <p xml:id="v5,4.203ab" n="5,4.203ab">yaḥ punar nānubhūto 'rtho na vāpy anubhaviṣyate |</p>
    <p xml:id="v5,4.203cd" n="5,4.203cd">vāsanābhāvatas tatra tavāpy anubhavaḥ katham ||</p>
    <p xml:id="v5,4.204ab" n="5,4.204ab">vināpi vāsanātaś ced buddhir utpadyate tataḥ |</p>
    <p xml:id="v5,4.204cd" n="5,4.204cd">vāsanāyā nimittatvam abhyupetaṃ virudhyate ||</p>
    <p xml:id="v5,4.205ab" n="5,4.205ab">vāsanā ced bhavet tatra sā ca saṃvittipūrvikā |</p>
    <p xml:id="v5,4.205cd" n="5,4.205cd">tathā sati ca pūrvatra gṛhītaḥ kvāpy asau dhruvam ||</p>
    <p xml:id="v5,4.206ab" n="5,4.206ab">evaṃ ca naiva vaktavyam atyantābhavanaṃ kva cit |</p>
    <p xml:id="v5,4.206cd" n="5,4.206cd">anyathānupapatyā hi siddhā janmāntare 'stitā ||</p>
    <p xml:id="v5,4.207ab" n="5,4.207ab">duṣṭatvena ca vijñānam anyathāpi vyavasthitam |</p>
    <p xml:id="v5,4.207cd" n="5,4.207cd">pṛthivyādiṣu gṛhṇīyād ākāraṃ tannibandhanam ||</p>
    <p xml:id="v5,4.208ab" n="5,4.208ab">tānyapāsya tu naivārthe kva cid ākārakalpanā |</p>
    <p xml:id="v5,4.208cd" n="5,4.208cd">na jñānaṃ hy anavaṣṭambham ātmānaṃ labdhum arhati ||</p>
    <p xml:id="v5,4.209ab" n="5,4.209ab">vijñānasyaiva vā kāryaṃ yady eṣo 'nye ca kalpitāḥ |</p>
    <p xml:id="v5,4.209cd" n="5,4.209cd">viśeṣaḥ ko 'tra yenāyam atyantāsannitīṣyate ||</p>
    <p xml:id="v5,4.210ab" n="5,4.210ab">tasmād bhrāntir api tv eṣāṃ kalpayantyartham eva naḥ |</p>
    <p xml:id="v5,4.210cd" n="5,4.210cd">kalpayatyanyathā santaṃ na tv ātmānaṃ vyavasyati ||</p>
    <p xml:id="v5,4.211ab" n="5,4.211ab">tataś ca bādhakajñānād vācoyuktir iyaṃ bhavet |</p>
    <p xml:id="v5,4.211cd" n="5,4.211cd">arthe 'nyathāpi saty eṣa dhiyākāraḥ pratīyate ||</p>
    <p xml:id="v5,4.212ab" n="5,4.212ab">dvicandrādimatiṣv evam, tārakādimatau tathā |</p>
    <p xml:id="v5,4.212cd" n="5,4.212cd">strītvādyanyatra dṛṣṭaṃ syāt, kathañ cid veha sambhavet ||</p>
    <p xml:id="v5,4.213ab" n="5,4.213ab">śabdamātrapratīyā vā, dṛṣṭair vā kaiś cid iṅganāt |</p>
    <p xml:id="v5,4.213cd" n="5,4.213cd">saṃstyānaprasavasthānair yathā pātañjale mate ||</p>
    <p xml:id="v5,4.214ab" n="5,4.214ab">tena liṅgatrayasyātra sadbhāvaḥ syāt pramāṇavān |</p>
    <p xml:id="v5,4.214cd" n="5,4.214cd">apekṣābhedataś cātra virodho 'pi na vidyate ||</p>
    <p xml:id="v5,4.215ab" n="5,4.215ab">kuṇapādimatau caivaṃ sārvarūpye vyavasthite |</p>
    <p xml:id="v5,4.215cd" n="5,4.215cd">vāsanāḥ sahakāriṇyo vyavasthākāradarśane ||</p>
    <p xml:id="v5,4.216ab" n="5,4.216ab">svapratyayānukāro hi bahvākāreṣu vastuṣu |</p>
    <p xml:id="v5,4.216cd" n="5,4.216cd">nirdhāraṇe bhaved dhetur nāpūrvākārakalpane ||</p>
    <p xml:id="v5,4.217ab" n="5,4.217ab">tathā dīrghaghaṭatvādau bhinnāpekṣānibandhanā |</p>
    <p xml:id="v5,4.217cd" n="5,4.217cd">ākārabhedasampattir aviruddhā bhaviṣyati ||</p>
    <p xml:id="v5,4.218ab" n="5,4.218ab">nānekākārasaṃvitter nirākāratvakalpanā |</p>
    <p xml:id="v5,4.218cd" n="5,4.218cd">yuktā, pratītibhedāt tu bahvākāratvasambhavaḥ ||</p>
    <p xml:id="v5,4.219ab" n="5,4.219ab">saṃvitteś ca viruddhānām ekasminn api sambhavaḥ |</p>
    <p xml:id="v5,4.219cd" n="5,4.219cd">ekākāraṃ bhaved ekam iti neśvarabhāṣitam ||</p>
    <p xml:id="v5,4.220ab" n="5,4.220ab">tathaiva tadupetavyaṃ yad yathaivopalabhyate |</p>
    <p xml:id="v5,4.220cd" n="5,4.220cd">na cāpy aikāntikaṃ tasya syād ekatvaṃ ca vastunaḥ ||</p>
    <p xml:id="v5,4.221ab" n="5,4.221ab">tasmād deśādisadbhāvanimittaiḥ pratyayaiḥ pṛthak |</p>
    <p xml:id="v5,4.221cd" n="5,4.221cd">vastvākārāḥ pratīyerann udbhavābhibhavātmakāḥ ||</p>
    <p xml:id="v5,4.222ab" n="5,4.222ab">yugapadgrāhāṇāṃ ca yo yadākāravācinam |</p>
    <p xml:id="v5,4.222cd" n="5,4.222cd">śabdaṃ smarati tenāsāv ākāraḥ sampratīyate ||</p>
    <p xml:id="v5,4.223ab" n="5,4.223ab">nityaṃ satsu tathā loke rūpādiṣu ghaṭe pṛthak |</p>
    <p xml:id="v5,4.223cd" n="5,4.223cd">cakṣurādyanurodhena saṃvittir vyavatiṣṭhate ||</p>
    <p xml:id="v5,4.224ab" n="5,4.224ab">evam eva ghaṭatvādau sarvān prati bhavaty api |</p>
    <p xml:id="v5,4.224cd" n="5,4.224cd">vācakasmṛtibhedena saṃvittir vyavatiṣṭhate ||</p>
    <p xml:id="v5,4.225ab" n="5,4.225ab">tasmād bahiḥ sthito 'py ātmā narāṇāṃ cakṣurādibhiḥ |</p>
    <p xml:id="v5,4.225cd" n="5,4.225cd">prāpya vāprāpya vā buddher viṣayatvena kalpyate ||</p>
    <p xml:id="v5,4.226ab" n="5,4.226ab">vadanti laukikā yac ca yādṛg jñānaṃ tathā bahiḥ |</p>
    <p xml:id="v5,4.226cd" n="5,4.226cd">te punar jñānasaṃvittyā tathārthaṃ prati jānate ||</p>
    <p xml:id="v5,4.227ab" n="5,4.227ab">grāhakatvena vijñānaṃ yathārthaṃ naḥ samarpayet |</p>
    <p xml:id="v5,4.227cd" n="5,4.227cd">tādṛgarthaḥ sa ityevaṃ teṣāṃ vā tadupāyataḥ ||</p>
    <p xml:id="v5,4.228ab" n="5,4.228ab">laiṅgikāsattvam aprāptair etair bāhyārthavādibhiḥ |</p>
    <p xml:id="v5,4.228cd" n="5,4.228cd">jñānānubhavam utkramya bāhya eva pratīyate ||</p>
    <p xml:id="v5,4.229ab" n="5,4.229ab">yathā loke ca tadbuddhir vācyam evaṃ parīkṣakaiḥ |</p>
    <p xml:id="v5,4.229cd" n="5,4.229cd">na yādṛgantarākāras tādṛg bāhyo 'vakalpate ||</p>
    <p xml:id="v5,4.230ab" n="5,4.230ab">utpadyamānā gṛhyeta dhīrarthagrahaṇe yadi |</p>
    <p xml:id="v5,4.230cd" n="5,4.230cd">pūrvapakṣasya kiṃ siddham, kathaṃ cārthāntaraṃ vadet ||</p>
    <p xml:id="v5,4.231ab" n="5,4.231ab">bāhyārthavādinaṃ brūte bhavān kiṃ naivam icchati |</p>
    <p xml:id="v5,4.231cd" n="5,4.231cd">pratibandho na tasyāsti gṛhṇātyarthāntaraṃ yadā ||</p>
    <p xml:id="v5,4.232ab" n="5,4.232ab">uttaraṃ grahakābhāvāl liṅgābhāvāc ca nāsti naḥ |</p>
    <p xml:id="v5,4.232cd" n="5,4.232cd">tadā grahaṇam ity etat, anyatarkeṣu cocyate ||</p>
    <p xml:id="v5,4.233ab" n="5,4.233ab">teṣu tarkeṣu vijñānam arthakāle 'vagamyate |</p>
    <p xml:id="v5,4.233cd" n="5,4.233cd">tathā satyarthanāśaḥ syād ity etadupadiśyate ||</p>
    <p xml:id="v5,4.234ab" n="5,4.234ab">nanv ity etadasambaddhaṃ pareṣṭasyaiva codanāt |</p>
    <p xml:id="v5,4.234cd" n="5,4.234cd">paurvāpryavibhāgo 'pi prāguktena virudhyate ||</p>
    <p xml:id="v5,4.235ab" n="5,4.235ab">kṣaṇikatvena yuktaṃ syāj jñātatvam atha cet tadā |</p>
    <p xml:id="v5,4.235cd" n="5,4.235cd">bhūtakālāśrayād brūyād, pṛthoktasya punarvacaḥ ||</p>
    <p xml:id="v5,4.236ab" n="5,4.236ab">atrāpi na svasiddhāntamūce vyājāt parasya tu |</p>
    <p xml:id="v5,4.236cd" n="5,4.236cd">bhrāntatvād anyathā pakṣaṃ gṛhītveti sma pṛcchati ||</p>
    <p xml:id="v5,4.237ab" n="5,4.237ab">sahotpattyupalabdhā hi jñānasyaikāntataḥ sthitiḥ |</p>
    <p xml:id="v5,4.237cd" n="5,4.237cd">prāgūrdhvaṃ vārthasaṃvitter yugapad veti cintyate ||</p>
    <p xml:id="v5,4.238ab" n="5,4.238ab">evaṃ cārthasya saṃvitteḥ paścāj jñānāvabodhanam |</p>
    <p xml:id="v5,4.238cd" n="5,4.238cd">bravītu nūnam etasya paścād utpadyate 'pi tat ||</p>
    <p xml:id="v5,4.239ab" n="5,4.239ab">na caitac chaktyate tasmād utpatter apakarṣaṇam |</p>
    <p xml:id="v5,4.239cd" n="5,4.239cd">karomi tāvat tatkālā saṃvittir api setsyati ||</p>
    <p xml:id="v5,4.240ab" n="5,4.240ab">prāk ca tadgrahaṇe siddhe bāhyābhyantarayor dhruvam |</p>
    <p xml:id="v5,4.240cd" n="5,4.240cd">vivekādarśanam, tasmād idam, pūrvaṃ ca coditam ||</p>
    <p xml:id="v5,4.241ab" n="5,4.241ab">yugapad gṛhyamāṇe 'pi nākāro 'rthasya lakṣyate |</p>
    <p xml:id="v5,4.241cd" n="5,4.241cd">tasmād arthasya saṃvittiḥ pūrvaṃ yatnena sādhyate ||</p>
    <p xml:id="v5,4.242ab" n="5,4.242ab">yas tv etasyottaro granthaḥ prāg evāsau nirūpitaḥ |</p>
    <p xml:id="v5,4.242cd" n="5,4.242cd">na tv etat sādhanaṃ sākṣāt pūrvaṃ buddher abodhane ||</p>
    <p xml:id="v5,4.243ab" n="5,4.243ab">na parāmṛśyate 'rthātmā jñāto 'py ajñātavad yataḥ |</p>
    <p xml:id="v5,4.243cd" n="5,4.243cd">tasān na grahaṇaṃ pūrvaṃ buddheḥ kiṃ kena saṅgatam ||</p>
    <p xml:id="v5,4.244ab" n="5,4.244ab">ataḥ pūrvopalabdhyā yo buddhyākāro 'tra vāñchitaḥ |</p>
    <p xml:id="v5,4.244cd" n="5,4.244cd">tannirākaraṇenaiva phalatvād granthavarṇanā ||</p>
    <p xml:id="v5,4.245ab" n="5,4.245ab">kāmaṃ buddher iti tv etadarthādhīnatvam ucyate |</p>
    <p xml:id="v5,4.245cd" n="5,4.245cd">na cārtharūpād bhedena dhiyām asti nirūpaṇam ||</p>
    <p xml:id="v5,4.246ab" n="5,4.246ab">pararūpanirūpyaṃ ca na meyaṃ mṛgatoyavat |</p>
    <p xml:id="v5,4.246cd" n="5,4.246cd">asadgrāhyānusāreṇa jñānasaṃvedyatā tava ||</p>
    <p xml:id="v5,4.247ab" n="5,4.247ab">svacchatvāt tu svarūpasya kalpitā grāhyatā dhiyām |</p>
    <p xml:id="v5,4.247cd" n="5,4.247cd">vāsanopaplavāt tena na meyaṃ pāramārthikam ||</p>
    <p xml:id="v5,4.248ab" n="5,4.248ab">nimittaniyatatvaṃ tu samānam ubhayor api |</p>
    <p xml:id="v5,4.248cd" n="5,4.248cd">nijaśaktyanusāritvāj jñānabāhyārthavādinoḥ ||</p>
    <p xml:id="v5,4.249ab" n="5,4.249ab">tantvarthair api kasmād vaḥ kriyate kevalaḥ paṭaḥ |</p>
    <p xml:id="v5,4.249cd" n="5,4.249cd">nārabhyate ghaṭaḥ kiṃ tair mṛtpiṇḍārthena vā paṭaḥ ||</p>
    <p xml:id="v5,4.250ab" n="5,4.250ab">tantumṛtpiṇḍavijñāne hy anuyojye mate yadi |</p>
    <p xml:id="v5,4.250cd" n="5,4.250cd">arthaparyanuyogo 'pi tadvad eva prasajyate ||</p>
    <p xml:id="v5,4.251ab" n="5,4.251ab">arthārambhavyavasthā cet sāmarthyaniyamāśrayā |</p>
    <p xml:id="v5,4.251cd" n="5,4.251cd">jñānārambhavyavasthāyāṃ sāmarthyaṃ kena vāryate ||</p>
    <p xml:id="v5,4.252ab" n="5,4.252ab">tasmād yatrobhayor doṣaḥ parihāro 'pi vā samaḥ |</p>
    <p xml:id="v5,4.252cd" n="5,4.252cd">naikaḥ paryanuyoktavyas tādṛgarthavicāraṇe ||</p>
    <p xml:id="v5,4.253ab" n="5,4.253ab">deśakālanimittāni vyañjakānyarthavādinaḥ |</p>
    <p xml:id="v5,4.253cd" n="5,4.253cd">śaktīnāṃ kāraṇasthānāṃ svakāryaniyamaṃ prati ||</p>
    <p xml:id="v5,4.254ab" n="5,4.254ab">śaktayo 'pi ca bhāvānāṃ kāryārthāpattikalpitāḥ |</p>
    <p xml:id="v5,4.254cd" n="5,4.254cd">prasiddhāḥ pāramārthikyaḥ pratikāryaṃ vyavasthitāḥ ||</p>
    <p xml:id="v5,4.255ab" n="5,4.255ab">bhavatas tu na vijñānād bhinnābhinnā nirūpyate |</p>
    <p xml:id="v5,4.255cd" n="5,4.255cd">śaktiḥ saṃvṛtisadbhāvam utsṛjya paramārthataḥ ||</p>
    <p xml:id="v5,4.256ab" n="5,4.256ab">vāsanaiva ca yuṣmābhiḥ śaktiśabdena gīyate |</p>
    <p xml:id="v5,4.256cd" n="5,4.256cd">nimittaniyatatvaṃ ca vāsanāyā yad ucyate ||</p>
    <p xml:id="v5,4.257ab" n="5,4.257ab">tasyāś cāsambhavenaitad apārārthyāc ca durlabham |</p>
    <p xml:id="v5,4.257cd" n="5,4.257cd">deśakālanimittādi na ca te 'sti niyāmakam ||</p>
    <p xml:id="v5,4.258ab" n="5,4.258ab">matvaitad api cety āha bhāṣyakāraḥ paraṃ prati |</p>
    <p xml:id="v5,4.258cd" n="5,4.258cd">tasmād aparihāro 'yaṃ tantubhyas te yathā paṭaḥ ||</p>
    <p xml:id="v5,4.259ab" n="5,4.259ab">tathā me tantubuddhibhyaḥ paṭabuddhir itīdṛśaḥ |</p>
    <p xml:id="v5,4.259cd" n="5,4.259cd">evamādyapramāṇābhyāṃ na tāvad bāhyaśūnyatā ||</p>
    <p xml:id="v5,4.260ab" n="5,4.260ab">āgamasya tu naiveha vyāpāraḥ, ato 'nyathāpi vā |</p>
    <p xml:id="v5,4.260cd" n="5,4.260cd">nopamā sadṛśābhāvāt, nārthāpattir viparyayāt ||</p>
    <p xml:id="v5,4.261ab" n="5,4.261ab">tasmād abhāvagamyatvaṃ śūnyatāyāḥ sthitaṃ hi naḥ |</p>
    <p xml:id="v5,4.261cd" n="5,4.261cd">evaṃ pramāṇato 'siddhā yaiḥ prameyāśrayocyate ||</p>
    <p xml:id="v5,4.262cd" n="5,4.262cd">bāhyasyāṇusamūhāder grāhyasyāsambhavekṣaṇāt ||</p>
    <p xml:id="v5,4.263ab" n="5,4.263ab">tairāntarāsambhavato yathoktād jñeyatvam anyasya balād upeyam |</p>
    <p xml:id="v5,4.263cd" n="5,4.263cd">grāhyā na ceṣṭāḥ paramāṇavo 'taḥ satyaḥ samūhaḥ pratipādanīyaḥ ||</p>
    <p xml:id="v5,4.264ab" n="5,4.264ab">iti bahirviṣayapratipādanād tadabhāvakṛtā matisaṃvṛtiḥ |</p>
    <p xml:id="v5,4.264cd" n="5,4.264cd">ubhayatattvavidāṃ paramārthataḥ, kṣamam idaṃ dhuri dharmavicāraṇe ||</p>
    <p xml:id="v5,5.1ab" n="5,5.1ab">pratyakṣāvyabhicāritvād evaṃlakṣaṇakaṃ ca yat |</p>
    <p xml:id="v5,5.1cd" n="5,5.1cd">prasiddham anumānādi na parīkṣyaṃ tad apy ataḥ ||</p>
    <p xml:id="v5,5.2ab" n="5,5.2ab">pramātā jñātasambandhaḥ, ekadeśyatha vocyate |</p>
    <p xml:id="v5,5.2cd" n="5,5.2cd">karmadhārayapakṣo vā sambandhinyekadeśatā ||</p>
    <p xml:id="v5,5.3ab" n="5,5.3ab">dvayaṃ vā jñātasambandham upalabdhaṃ parasparam |</p>
    <p xml:id="v5,5.3cd" n="5,5.3cd">tasyaikadeśaśabdābhyām ucyete samudāyinau ||</p>
    <p xml:id="v5,5.4ab" n="5,5.4ab">sambandho vyāptir iṣṭātra liṅgādharmasya liṅginā |</p>
    <p xml:id="v5,5.4cd" n="5,5.4cd">vyāpyasya gamakatvaṃ ca vyāpakaṃ gamyam iṣyate ||</p>
    <p xml:id="v5,5.5ab" n="5,5.5ab">yo yasya deśakālābhyāṃ samo nyūno 'pi vā bhavet |</p>
    <p xml:id="v5,5.5cd" n="5,5.5cd">sa vyāpyo vyāpakas tasya samo vābhyadhiko 'pi vā ||</p>
    <p xml:id="v5,5.6ab" n="5,5.6ab">tena vyāpye gṛhīte 'rthe vyāpakas tasya gṛhyate |</p>
    <p xml:id="v5,5.6cd" n="5,5.6cd">na hy anyathā bhavaty eṣā vyāpyavyāpakatā tayoḥ ||</p>
    <p xml:id="v5,5.7ab" n="5,5.7ab">vyāpakatvagṛhītas tu vyāpyo yady api vastutaḥ |</p>
    <p xml:id="v5,5.7cd" n="5,5.7cd">ādhikye 'py aviruddhatvād vyāpyaṃ na pratipādayet ||</p>
    <p xml:id="v5,5.8ab" n="5,5.8ab">vispaṣṭaṃ dṛṣṭam etac ca goviṣāṇitvayor mitau |</p>
    <p xml:id="v5,5.8cd" n="5,5.8cd">vyāpyatvād gamikā gāvo vyāpikā na viṣāṇitā ||</p>
    <p xml:id="v5,5.9ab" n="5,5.9ab">tena yatrāpy ubhau dhrmau vyāpyavyāpakasammatau |</p>
    <p xml:id="v5,5.9cd" n="5,5.9cd">tatrāpi vyāpyataiva syād aṅgaṃ na vyāpitā miteḥ ||</p>
    <p xml:id="v5,5.10ab" n="5,5.10ab">tena dharmyantareṣv eṣā yasya yenaiva yādṛśī |</p>
    <p xml:id="v5,5.10cd" n="5,5.10cd">deśe yāvati kāle vā vyāpyatā prāṅ nirūpitā ||</p>
    <p xml:id="v5,5.11ab" n="5,5.11ab">tasya tāvati tādṛk sa dṛṣṭo dharmyantare punaḥ |</p>
    <p xml:id="v5,5.11cd" n="5,5.11cd">vyāpyāṃśo vyāpakāṃśasya tathaiva pratipādakaḥ ||</p>
    <p xml:id="v5,5.12ab" n="5,5.12ab">bhūyodarśanagamyā ca vyāptiḥ, sāmānyadharmayoḥ |</p>
    <p xml:id="v5,5.12cd" n="5,5.12cd">jñāyate bhedahānena, kva cic cāpi viśeṣayoḥ ||</p>
    <p xml:id="v5,5.13ab" n="5,5.13ab">kṛttikodayamālakṣya rohiṇyāsattikḷptivat |</p>
    <p xml:id="v5,5.13cd" n="5,5.13cd">vyāpteś ca dṛśyamānāyāḥ kaś cid dharmaḥ prayojakaḥ ||</p>
    <p xml:id="v5,5.14ab" n="5,5.14ab">asmin saty amunā bhāvyam iti śaktyā nirūpyate |</p>
    <p xml:id="v5,5.14cd" n="5,5.14cd">anye paraprayuktānāṃ vyāptīnām upajīvakāḥ ||</p>
    <p xml:id="v5,5.15ab" n="5,5.15ab">tair dṛṣṭair api naiveṣṭā vyāpakāṃśāvadhāraṇā |</p>
    <p xml:id="v5,5.15cd" n="5,5.15cd">ye tu tān api visrabdhaṃ sādhyasiddhyau prayuñjate ||</p>
    <p xml:id="v5,5.16ab" n="5,5.16ab">sulabhaiḥ pratihetvādidoṣair bhrāmyanti te ciram |</p>
    <p xml:id="v5,5.16cd" n="5,5.16cd">teṣv āgamaviruddhatvaṃ svayaṃ ceṣṭavighātitā ||</p>
    <p xml:id="v5,5.17ab" n="5,5.17ab">alaukikavivādāś ca varṇyas te haitukais tataḥ |</p>
    <p xml:id="v5,5.17cd" n="5,5.17cd">niṣiddhitvena hiṃsānām adharmatvaṃ prayujyate ||</p>
    <p xml:id="v5,5.18ab" n="5,5.18ab">tadabhāve na tatsiddhir hiṃsātvād aprayojakāt |</p>
    <p xml:id="v5,5.18cd" n="5,5.18cd">hetudvayaprayukte ca mithyātve sarvabuddhiṣu ||</p>
    <p xml:id="v5,5.19ab" n="5,5.19ab">jñānatvotpattimattvādisādhako naprayojakaḥ |</p>
    <p xml:id="v5,5.19cd" n="5,5.19cd">traivarṇikaprayuktā ca yāgādeḥ svargahetutā ||</p>
    <p xml:id="v5,5.20ab" n="5,5.20ab">na manuṣyatvamātreṇa śūdrasthena prayujyate |</p>
    <p xml:id="v5,5.20cd" n="5,5.20cd">kṛtasāvayavatvādiprayuktā ca vināśitā ||</p>
    <p xml:id="v5,5.21ab" n="5,5.21ab">prayatnānantarajñānasadṛśair na prayujyate |</p>
    <p xml:id="v5,5.21cd" n="5,5.21cd">jātimattvendriyatvādi vastusanmātrabandhanam ||</p>
    <p xml:id="v5,5.22ab" n="5,5.22ab">śadānityatvasiddhyarthaṃ ko vaded yo na tārkikaḥ |</p>
    <p xml:id="v5,5.22cd" n="5,5.22cd">tasmād ya eva yasyārtho dṛṣṭaḥ sādhanaśaktitaḥ ||</p>
    <p xml:id="v5,5.23ab" n="5,5.23ab">sa eva gamakas tasya na prasaṅgānvito 'pi yaḥ |</p>
    <p xml:id="v5,5.23cd" n="5,5.23cd">upāttaś caikadeśābhyāṃ dharmy apy atraikadeśatā ||</p>
    <p xml:id="v5,5.24ab" n="5,5.24ab">apārārthye hi dhūmādeḥ svarūpair naikadeśatā |</p>
    <p xml:id="v5,5.24cd" n="5,5.24cd">sa eva cobhayātamāyaṃ gamyo gamaka eva vā ||</p>
    <p xml:id="v5,5.25ab" n="5,5.25ab">asiddhenaikadeśena gamyaḥ siddhena bodhakaḥ |</p>
    <p xml:id="v5,5.25cd" n="5,5.25cd">ataḥ pṛthagabhinno vāprayoktāṇāṃ vivakṣaya ||</p>
    <p xml:id="v5,5.26ab" n="5,5.26ab">anityaḥ kṛtako yasmād dhūmavān agnimān iti |</p>
    <p xml:id="v5,5.26cd" n="5,5.26cd">dharmyabhinnam upādānam, bhedo 'trāgnir itīdṛśe ||</p>
    <p xml:id="v5,5.27ab" n="5,5.27ab">ekadeśaviśiṣṭaś ca dharmyevātrānumīyate |</p>
    <p xml:id="v5,5.27cd" n="5,5.27cd">na hi tannirapekṣatve sambhavaty anumeyatā ||</p>
    <p xml:id="v5,5.28ab" n="5,5.28ab">na dharmamātraṃ siddhatvāt, tathā dharmī, tathobhayam |</p>
    <p xml:id="v5,5.28cd" n="5,5.28cd">vyastaṃ vāpi samastaṃ vā svātantryeṇānumīyate ||</p>
    <p xml:id="v5,5.29ab" n="5,5.29ab">ekadeśasya liṅgatvaṃ sādhyenānugamo 'sya ca |</p>
    <p xml:id="v5,5.29cd" n="5,5.29cd">dvayaṃ ca na syād iṣṭaṃ sat pakṣeṣv eṣu yathākramam ||</p>
    <p xml:id="v5,5.30ab" n="5,5.30ab">anityatvādayo dharmāḥ kṛtakatvādayo na hi |</p>
    <p xml:id="v5,5.30cd" n="5,5.30cd">dhvaninānugamo naiṣāṃ nobhayasyobhayena vā ||</p>
    <p xml:id="v5,5.31ab" n="5,5.31ab">sambandho 'py anupādānān nāmnā ṣaṣṭhyāpi vā mitau |</p>
    <p xml:id="v5,5.31cd" n="5,5.31cd">na cāpy anugamas tena liṅgasyeha nidarśyate ||</p>
    <p xml:id="v5,5.32ab" n="5,5.32ab">na cākāradvayaṃ tasya sādhyasādhanabhāg bhavet |</p>
    <p xml:id="v5,5.32cd" n="5,5.32cd">tasmad arthagṛhītatvānmatubarthasya gamyatā ||</p>
    <p xml:id="v5,5.33ab" n="5,5.33ab">na svāntantryeṇa mantavyā, yathā daṇḍyādiśabdataḥ |</p>
    <p xml:id="v5,5.33cd" n="5,5.33cd">viśīṣṭārthapratītau syāt sambandho nāntarīyakaḥ ||</p>
    <p xml:id="v5,5.34ab" n="5,5.34ab">viśeṣaṇaviśeṣyatvam āpannau dvāv imāv ataḥ |</p>
    <p xml:id="v5,5.34cd" n="5,5.34cd">gamyau, aṅgāṅgibhāvas tu kaiś cid iṣṭo vikalpataḥ ||</p>
    <p xml:id="v5,5.35ab" n="5,5.35ab">sarvathā dharmiṇo dharmo dharmeṇa tv avagamyate |</p>
    <p xml:id="v5,5.35cd" n="5,5.35cd">viśeṣaṇaviśeṣyatve na viśeṣo 'vadhāryate ||</p>
    <p xml:id="v5,5.36ab" n="5,5.36ab">tatrotaraṃ vadanty anye yadi dharmī viśeṣaṇam |</p>
    <p xml:id="v5,5.36cd" n="5,5.36cd">hetudharmeṇa samandhas tasyāprādhānyataḥ sphuṭaḥ ||</p>
    <p xml:id="v5,5.37ab" n="5,5.37ab">pradhānatvād dhi dharmeṇa sambandho vākyato bhavet |</p>
    <p xml:id="v5,5.37cd" n="5,5.37cd">tatrāsambhavataḥ paścāt kalpyo 'sau dharminā saha ||</p>
    <p xml:id="v5,5.38ab" n="5,5.38ab">dhvaner ity atha vā vācyam, anvayasya tu darśane |</p>
    <p xml:id="v5,5.38cd" n="5,5.38cd">bhedopāttasya dharmasya guṇābhāvo na duṣyati ||</p>
    <p xml:id="v5,5.39ab" n="5,5.39ab">agner deśaviśiṣṭatve na caitat pakṣalakṣaṇam |</p>
    <p xml:id="v5,5.39cd" n="5,5.39cd">viśiṣṭatāsya deśena bhaved evamprakārikā ||</p>
    <p xml:id="v5,5.40ab" n="5,5.40ab">yo 'gniḥ so 'sti kva cid deśe yo dṛṣṭo yatra tatra vā |</p>
    <p xml:id="v5,5.40cd" n="5,5.40cd">agniḥ pūrvānubhūto vā deśamātreṇa saṅgataḥ ||</p>
    <p xml:id="v5,5.41ab" n="5,5.41ab">yo 'gniḥ so 'nena yukto vā, yo dṛṣṭo 'nena so 'tha vā |</p>
    <p xml:id="v5,5.41cd" n="5,5.41cd">yo 'yaṃ sa deśamātreṇa yuktaḥ, pūrveṇa vāpy ayam ||</p>
    <p xml:id="v5,5.42ab" n="5,5.42ab">etaddeśaviśiṣṭo vā yo 'yam agnir iti, iha tu |</p>
    <p xml:id="v5,5.42cd" n="5,5.42cd">pūrvayoḥ siddhasādhyatvaṃ pareṣu syād viruddhatā ||</p>
    <p xml:id="v5,5.43ab" n="5,5.43ab">vyāptir etena deśena sarvāgnīnāṃ na yujyate |</p>
    <p xml:id="v5,5.43cd" n="5,5.43cd">nāpi pūrvasya, nāpy eṣa vahniḥ sarvair viśiṣyate ||</p>
    <p xml:id="v5,5.44ab" n="5,5.44ab">deśaiḥ, pūrveṇa vāpy asya na deśena viśeṣyatā |</p>
    <p xml:id="v5,5.44cd" n="5,5.44cd">etaddeśaviśiṣṭo 'yam ity etat kathyate katham ||</p>
    <p xml:id="v5,5.45ab" n="5,5.45ab">yadā deśānapekṣo 'gnir nāyam ity avadhāryate |</p>
    <p xml:id="v5,5.45cd" n="5,5.45cd">agneḥ pūrvataraṃ cātra deśa evāvadhāryate ||</p>
    <p xml:id="v5,5.46ab" n="5,5.46ab">tajjñānakālabuddhaś ca na deśaḥ syād viśeṣaṇam |</p>
    <p xml:id="v5,5.46cd" n="5,5.46cd">deśasya parvatādes tu svarūpe pāvakād ṛte ||</p>
    <p xml:id="v5,5.47ab" n="5,5.47ab">gṛhīte 'gniviśiṣṭasya punarjñānaṃ na duṣyati |</p>
    <p xml:id="v5,5.47cd" n="5,5.47cd">tasmād dharmaviśiṣṭasya dharmiṇaḥ syāt prameyatā ||</p>
    <p xml:id="v5,5.48ab" n="5,5.48ab">sā deśasyāgniyuktasya, dhūmasyānyaiś ca kalpitā |</p>
    <p xml:id="v5,5.48cd" n="5,5.48cd">nanu śabdavad eva syāl liṅgamyaṃ viśiṣaṇam ||</p>
    <p xml:id="v5,5.49ab" n="5,5.49ab">naivam, na hy atra liṅgasya śaktyanekatvakalpanā |</p>
    <p xml:id="v5,5.49cd" n="5,5.49cd">na ca tasyānumeyatvam, viśeṣyaś cāvadhāritaḥ ||</p>
    <p xml:id="v5,5.50ab" n="5,5.50ab">viśiṣṭatvena cājñānāt tanmātrasyānumeyatā |</p>
    <p xml:id="v5,5.50cd" n="5,5.50cd">nanu dhūmaviśeṣyatve hetoḥ pakṣaikadeśatā ||</p>
    <p xml:id="v5,5.51ab" n="5,5.51ab">naitad asti, viśeṣe hi sādhye sāmānyahetutā |</p>
    <p xml:id="v5,5.51cd" n="5,5.51cd">dhūmatajjānasambandhasmṛtiprāmāṇyakalpane ||</p>
    <p xml:id="v5,5.52ab" n="5,5.52ab">phalena viṣayaikatvaṃ tadvyāpārāt puroditam |</p>
    <p xml:id="v5,5.52cd" n="5,5.52cd">prameyadhīpramāṇatvaṃ bhāṣyakāras tu manyate ||</p>
    <p xml:id="v5,5.53ab" n="5,5.53ab">pratyakṣāniyamoktaś ca sarvatraivānuṣajyate |</p>
    <p xml:id="v5,5.53cd" n="5,5.53cd">anumānagṛhītasya tenaiva pratipādanam ||</p>
    <p xml:id="v5,5.54ab" n="5,5.54ab">parebhyo vāñchatā vācyaḥ pūrvapakṣo yathoditaḥ |</p>
    <p xml:id="v5,5.54cd" n="5,5.54cd">tatra dharmiṇam uddiśya sādhyadharmo vidhīyate ||</p>
    <p xml:id="v5,5.55ab" n="5,5.55ab">niyamas tadvipakṣāc ca kalpyate nāvirodhinaḥ |</p>
    <p xml:id="v5,5.55cd" n="5,5.55cd">asannikṛṣṭavācā ca dvayam atra jihāsitam ||</p>
    <p xml:id="v5,5.56ab" n="5,5.56ab">tādrūpyeṇa paricchittis tadviparyayato 'pi ca |</p>
    <p xml:id="v5,5.56cd" n="5,5.56cd">pramitasya pramāṇe hi nāpekṣā jāyate punaḥ ||</p>
    <p xml:id="v5,5.57ab" n="5,5.57ab">tādrūpyeṇa paricchinne pramāṇaṃ niṣphalaṃ param |</p>
    <p xml:id="v5,5.57cd" n="5,5.57cd">vaiparītyaparicchinne nāvakāśaḥ parasya tu ||</p>
    <p xml:id="v5,5.58ab" n="5,5.58ab">mūle tasya hy anutpanne pūrveṇa viṣayo hṛtaḥ |</p>
    <p xml:id="v5,5.58cd" n="5,5.58cd">pratyakṣādeś ca ṣaṭkasya yenaivārtho 'vadhāritaḥ ||</p>
    <p xml:id="v5,5.59ab" n="5,5.59ab">tenaivottarabādhaḥ syād, vikalpāder asambhavāt |</p>
    <p xml:id="v5,5.59cd" n="5,5.59cd">agrāhyatā tu śabdādeḥ pratyakṣeṇa virudhyate ||</p>
    <p xml:id="v5,5.60ab" n="5,5.60ab">teṣām aśrāvaṇatvādi viruddham anumānataḥ |</p>
    <p xml:id="v5,5.60cd" n="5,5.60cd">na hi śrāvaṇatā nāma pratyakṣeṇāvagamyate ||</p>
    <p xml:id="v5,5.61ab" n="5,5.61ab">sānvayavyatirekābhyāṃ gamyate badhirādiṣu |</p>
    <p xml:id="v5,5.61cd" n="5,5.61cd">tridhā śabdavirodhaḥ syāt pratijñādivibhāgataḥ ||</p>
    <p xml:id="v5,5.62ab" n="5,5.62ab">pratijñāpūrvasañjalpasarvalokaprasiddhitaḥ |</p>
    <p xml:id="v5,5.62cd" n="5,5.62cd">yāvajjīvam ahaṃ maunīty uktimātreṇa bādhyate ||</p>
    <p xml:id="v5,5.63ab" n="5,5.63ab">sarvavākyamṛṣātve tu dharmoktyaivātmabādhanam |</p>
    <p xml:id="v5,5.63cd" n="5,5.63cd">dharmyuktyāhaṃ yato jātaḥ sā vandhyā jananī mama ||</p>
    <p xml:id="v5,5.64ab" n="5,5.64ab">bauddhasya śabdanityatvaṃ pūrvopetena bādhyate |</p>
    <p xml:id="v5,5.64cd" n="5,5.64cd">candraśabdābhidheyatvaṃ śaśino yo niṣedhati ||</p>
    <p xml:id="v5,5.65ab" n="5,5.65ab">sa sarvalokasiddhena candrajñānena bādhyate |</p>
    <p xml:id="v5,5.65cd" n="5,5.65cd">jñātagogavayākāraṃ prati yaḥ sādhayed idam ||</p>
    <p xml:id="v5,5.66ab" n="5,5.66ab">na gor gavayasādṛśyaṃ tasya bādhopamānataḥ |</p>
    <p xml:id="v5,5.66cd" n="5,5.66cd">gehāvagatanāstitvo jīvaṃś caitro yadā bahiḥ ||</p>
    <p xml:id="v5,5.67ab" n="5,5.67ab">nāstīti sādhyate bādhas tatrārthāpattito bhavet |</p>
    <p xml:id="v5,5.67cd" n="5,5.67cd">agnāvadāhake sādhye śabde cānabhidhāyake ||</p>
    <p xml:id="v5,5.68ab" n="5,5.68ab">śrotrādināstitāyāṃ ca śabdānityatvasādhane |</p>
    <p xml:id="v5,5.68cd" n="5,5.68cd">śrutārthāpattibādho 'tra yadāptoktinivārite ||</p>
    <p xml:id="v5,5.69ab" n="5,5.69ab">divābhujau niṣidhyeta hetunā rātribhojanam |</p>
    <p xml:id="v5,5.69cd" n="5,5.69cd">śaśaśṛṅgādisadbhāvavirodho 'nupalabdhitaḥ ||</p>
    <p xml:id="v5,5.70ab" n="5,5.70ab">evaṃ ca dharmasambandhabādhas tāvad udāhṛtaḥ |</p>
    <p xml:id="v5,5.70cd" n="5,5.70cd">dharmadharmyubhayeṣāṃ ca svarūpasvaviśeṣayoḥ ||</p>
    <p xml:id="v5,5.71ab" n="5,5.71ab">śrutyarthākṣiptayor vākye vācyaḥ sarvapramāṇakaḥ |</p>
    <p xml:id="v5,5.71cd" n="5,5.71cd">tṛṇādivikriyāhetor agnimaddhimasādhane ||</p>
    <p xml:id="v5,5.72ab" n="5,5.72ab">pratyakṣāvagatāc chaityāt tadviśeṣotthabādhanam |</p>
    <p xml:id="v5,5.72cd" n="5,5.72cd">adharmo vihito duḥkhaṃ karotyalpam itīha tu ||</p>
    <p xml:id="v5,5.73ab" n="5,5.73ab">vihitatvād adharmasya svarūpasyaiva bādhanam |</p>
    <p xml:id="v5,5.73cd" n="5,5.73cd">tathā duḥkhanimittatvaṃ viśeṣas tasya bādhyate ||</p>
    <p xml:id="v5,5.74ab" n="5,5.74ab">ayathārthā dhiyaḥ sarvāḥ ity ukte dvayabādhanam |</p>
    <p xml:id="v5,5.74cd" n="5,5.74cd">svarūpasvaviśeṣābhyām, taddhīmithyātvasādhanāt ||</p>
    <p xml:id="v5,5.75ab" n="5,5.75ab">kṣaṇikātyantamithyātve viśeṣau ca dvayor iha |</p>
    <p xml:id="v5,5.75cd" n="5,5.75cd">darśanād ekadeśasyety anenaitad vyudasyate ||</p>
    <p xml:id="v5,5.76ab" n="5,5.76ab">yatraikasyobhayor vāpi saṃśayādhīviparyayāḥ |</p>
    <p xml:id="v5,5.76cd" n="5,5.76cd">śaityān na dāhako bahniś cākṣuṣatvād anityatā ||</p>
    <p xml:id="v5,5.77ab" n="5,5.77ab">śabdasyetyevamādau tu dvayoḥ siddho viparyayaḥ |</p>
    <p xml:id="v5,5.77cd" n="5,5.77cd">kṛtakatvaguṇatvādau parokte yājñikaṃ prati ||</p>
    <p xml:id="v5,5.78ab" n="5,5.78ab">svokte caivamprakāre syād asiddho 'nyatarasya tu |</p>
    <p xml:id="v5,5.78cd" n="5,5.78cd">bāṣpādibhāvasandigdho dvayor anyatarasya vā ||</p>
    <p xml:id="v5,5.79ab" n="5,5.79ab">dhūmas tridhāpy asiddhaḥ syāt, evaṃ tāvat svarūpataḥ |</p>
    <p xml:id="v5,5.79cd" n="5,5.79cd">eta eva prakārāḥ syur āśrayāsiddhikalpane ||</p>
    <p xml:id="v5,5.80ab" n="5,5.80ab">jñāte 'pi hi svarūpeṇa nātaddharme 'sti hetutā |</p>
    <p xml:id="v5,5.80cd" n="5,5.80cd">sarvatra dṛṣṭakāryatvād ātmā sarvagatas tv iti ||</p>
    <p xml:id="v5,5.81ab" n="5,5.81ab">bauddhaṃ pratyāśrayāsiddhaḥ, laukikādes tu saṃśayaḥ |</p>
    <p xml:id="v5,5.81cd" n="5,5.81cd">bāṅmātrāsiddhimātreṇa vyavahārāprakalpanāt ||</p>
    <p xml:id="v5,5.82ab" n="5,5.82ab">dvābhyāṃ yo 'sattvato jñātas tadvaco dūṣaṇaṃ matam |</p>
    <p xml:id="v5,5.82cd" n="5,5.82cd">itarat sādhanaṃ tu syād vādinā yadi sādhyate ||</p>
    <p xml:id="v5,5.83ab" n="5,5.83ab">nirākaraṇasiddhau vā dūṣaṇaṃ prativādinaḥ |</p>
    <p xml:id="v5,5.83cd" n="5,5.83cd">sandehaviparītatvahetū cātra nirākṛtau ||</p>
    <p xml:id="v5,5.84ab" n="5,5.84ab">jñātasambandhavacanāt, trayaḥ saṃśayahetavaḥ |</p>
    <p xml:id="v5,5.84cd" n="5,5.84cd">san sādhye tadabhāve vā dvābhyāṃ vyāvṛtta eva ca ||</p>
    <p xml:id="v5,5.85ab" n="5,5.85ab">dvau viruddhārthasambaddhau yāv ekatraikadeśini |</p>
    <p xml:id="v5,5.85cd" n="5,5.85cd">prameyānityatāmūrtidharmāḥ sādhāraṇā dvayoḥ ||</p>
    <p xml:id="v5,5.86ab" n="5,5.86ab">nityāyatnotthayatnotthānityeṣu dviranityataḥ |</p>
    <p xml:id="v5,5.86cd" n="5,5.86cd">nityā bhūrgandhavattvena syād asādhāraṇas tvayam ||</p>
    <p xml:id="v5,5.87ab" n="5,5.87ab">niścayaikāṅgavaikalyād eṣa saṃśayakāraṇam |</p>
    <p xml:id="v5,5.87cd" n="5,5.87cd">sādhāraṇo yathā dṛṣṭo buddhidvayanimittakaḥ ||</p>
    <p xml:id="v5,5.88ab" n="5,5.88ab">viruddhaikānavāpteś ca saṃśaye kāraṇaṃ matam |</p>
    <p xml:id="v5,5.88cd" n="5,5.88cd">atrāsādhāraṇo nāsti tadabhāvamukhena tu ||</p>
    <p xml:id="v5,5.89ab" n="5,5.89ab">dvayāsattvavirodhāc ca mataḥ saṃśayakāraṇam |</p>
    <p xml:id="v5,5.89cd" n="5,5.89cd">sandigdhahetutā caiṣāṃ viṣayāpekṣayocyate ||</p>
    <p xml:id="v5,5.90ab" n="5,5.90ab">nirṇayasyāpi hetutvaṃ dṛṣṭaṃ sādhyāntare yataḥ |</p>
    <p xml:id="v5,5.90cd" n="5,5.90cd">vyavacchedānvayau labdhvā, niṣkriyādāv amūrtivat ||</p>
    <p xml:id="v5,5.91ab" n="5,5.91ab">kṣityekadeśasiddhatve gandhavattvasya hetutā |</p>
    <p xml:id="v5,5.91cd" n="5,5.91cd">yatrāpratyakṣatā vāyor arūpatvena sādhyate ||</p>
    <p xml:id="v5,5.92ab" n="5,5.92ab">sparśāt pratyakṣatā vāsau viruddhāvyabhicāritā |</p>
    <p xml:id="v5,5.92cd" n="5,5.92cd">ke cij jātyantaraṃ caināṃ varṇayantyapare punaḥ ||</p>
    <p xml:id="v5,5.93ab" n="5,5.93ab">sādhāraṇatvam aṃśena samastaṃ vāpy ananvayam |</p>
    <p xml:id="v5,5.93cd" n="5,5.93cd">pratijñā yatra bādhyeta pūrvoktair yasya sādhanaiḥ ||</p>
    <p xml:id="v5,5.94ab" n="5,5.94ab">tat parājayataḥ kāryo nirṇayo bādhavarjanāt |</p>
    <p xml:id="v5,5.94cd" n="5,5.94cd">kva cit saṃśayahetū yau pratyekatvena lakṣitau ||</p>
    <p xml:id="v5,5.95ab" n="5,5.95ab">saṅghāte nirṇayas tābhyāmūrdhvatākākavattvavat |</p>
    <p xml:id="v5,5.95cd" n="5,5.95cd">pratyekaṃ saṃhatau vāpi gamakāvavirodhinau ||</p>
    <p xml:id="v5,5.96ab" n="5,5.96ab">tasmād bhinnau viruddhārthau hetū cātra nidarśitau |</p>
    <p xml:id="v5,5.96cd" n="5,5.96cd">ṣoḍhā viruddhatām āhuś caturddhā vaikadhāpi vā ||</p>
    <p xml:id="v5,5.97ab" n="5,5.97ab">śrutyarthoktasya bādhāyāṃ pratijñārthasya hetunā |</p>
    <p xml:id="v5,5.97cd" n="5,5.97cd">nityatve kṛtakatvasya dharmabādhād viruddhatā ||</p>
    <p xml:id="v5,5.98ab" n="5,5.98ab">bādho dharmaviśeṣasya yadā tv evaṃ prayujyate |</p>
    <p xml:id="v5,5.98cd" n="5,5.98cd">arthavacchabdarūpaṃ syāt prāksambandhāvadhāraṇāt ||</p>
    <p xml:id="v5,5.99ab" n="5,5.99ab">vibhaktimattvāt paścādvat svarūpeṇeti cāśrite |</p>
    <p xml:id="v5,5.99cd" n="5,5.99cd">asvarūpārthayogas tu paścāc chabdasya dṛśyate ||</p>
    <p xml:id="v5,5.100ab" n="5,5.100ab">tena prāg api sambandhād asvarūpārthatā bhavet |</p>
    <p xml:id="v5,5.100cd" n="5,5.100cd">ihapratyayahetutvād dravyāder vyatiricyate ||</p>
    <p xml:id="v5,5.101ab" n="5,5.101ab">samavāyo yathehāyaṃ ghaṭa ityādisaṅgatiḥ |</p>
    <p xml:id="v5,5.101cd" n="5,5.101cd">atrāpy asamavāyatvaṃ saṃyogasyeva sidhyati ||</p>
    <p xml:id="v5,5.102ab" n="5,5.102ab">tena dharmisvarūpasya vaiparītyād viruddhatā |</p>
    <p xml:id="v5,5.102cd" n="5,5.102cd">yac ca sattāvad ekatvaṃ samavāyasya kalpitam ||</p>
    <p xml:id="v5,5.103ab" n="5,5.103ab">tatra saṃyogavadbhedāt syād viśeṣaviruddhatā |</p>
    <p xml:id="v5,5.103cd" n="5,5.103cd">nityam ātmāstitā kaiś cid yadā sautrāntikaṃ prati ||</p>
    <p xml:id="v5,5.104ab" n="5,5.104ab">sādhyate 'vayavābhāvād vyomavad dvayabādhanam |</p>
    <p xml:id="v5,5.104cd" n="5,5.104cd">tadobhayaviśeṣasya bādho 'yaṃ sādhyate yadā ||</p>
    <p xml:id="v5,5.105ab" n="5,5.105ab">pārārthyaṃ cakṣurādīnāṃ saṅghātāc chayanādivat |</p>
    <p xml:id="v5,5.105cd" n="5,5.105cd">śayane saṅghapārārthyaṃ bhautikavyāptahetuke ||</p>
    <p xml:id="v5,5.106ab" n="5,5.106ab">ātmānaṃ prati pārārthyam asiddham iti bādhanam |</p>
    <p xml:id="v5,5.106cd" n="5,5.106cd">asaṃhataparārthatve dṛṣṭe saṃhatatāpi ca ||</p>
    <p xml:id="v5,5.107ab" n="5,5.107ab">anahaṅkārikatvaṃ ca cakṣurādeḥ prasajyate |</p>
    <p xml:id="v5,5.107cd" n="5,5.107cd">gamakasyaikadeśasya vyāptir gamyeti bhāṣitum ||</p>
    <p xml:id="v5,5.108ab" n="5,5.108ab">sādhyasādharmyavaidharmyadṛṣṭāntaḥ pratipādyate |</p>
    <p xml:id="v5,5.108cd" n="5,5.108cd">tatra hetvartham uddiśya sādhyopādānam iṣyate ||</p>
    <p xml:id="v5,5.109ab" n="5,5.109ab">uddeśyo vyāpyate dharmo vyāpakaś cetaro mataḥ |</p>
    <p xml:id="v5,5.109cd" n="5,5.109cd">yadvṛttayoḥ prāthamyam ity ādyuddeśalakṣaṇam ||</p>
    <p xml:id="v5,5.110ab" n="5,5.110ab">tadvṛttam eva kāraś ca syād upādeyalakṣaṇam |</p>
    <p xml:id="v5,5.110cd" n="5,5.110cd">vadatyarthaṃ svaśaktyā ca śabdo vaktranapekṣayā ||</p>
    <p xml:id="v5,5.111ab" n="5,5.111ab">sādhyahetutvam arthānāṃ vyāptiśaktyanurodhataḥ |</p>
    <p xml:id="v5,5.111cd" n="5,5.111cd">tatrājñānād yadā vakta sahacāravivakṣayā ||</p>
    <p xml:id="v5,5.112ab" n="5,5.112ab">viparyayeṇa vā hetau na vyāptatvaṃ vivakṣati |</p>
    <p xml:id="v5,5.112cd" n="5,5.112cd">vivakṣann api vā śabdaṃ tadyogyaṃ na vaded yadi ||</p>
    <p xml:id="v5,5.113ab" n="5,5.113ab">ghaṭe kṛtakanāśitve nāśivyāptaṃ kṛtena vā |</p>
    <p xml:id="v5,5.113cd" n="5,5.113cd">na tadeṣṭasya hetutvam, syād aniṣṭasya caiva tat ||</p>
    <p xml:id="v5,5.114ab" n="5,5.114ab">tasmād vyāpyatvarūpeṇa vācyo hetutvasammataḥ |</p>
    <p xml:id="v5,5.114cd" n="5,5.114cd">yadā samyak prayukte 'pi vākye 'rtho na tathā bhavet ||</p>
    <p xml:id="v5,5.115ab" n="5,5.115ab">sādhyahetūbhayavyāptiśūnyatvāt paramārthataḥ |</p>
    <p xml:id="v5,5.115cd" n="5,5.115cd">nityo dhvaniramūrttatvāt karmavat paramāṇuvat ||</p>
    <p xml:id="v5,5.116ab" n="5,5.116ab">ghaṭavad vyomavaccāpi, tadasadvādinaṃ prati |</p>
    <p xml:id="v5,5.116cd" n="5,5.116cd">dharmyasiddhāv api hy evaṃ dṛṣṭāntābhāsatā bhavet ||</p>
    <p xml:id="v5,5.117ab" n="5,5.117ab">tat sadbhāve 'pi ca vyomni dvayayukte 'pi kīrtite |</p>
    <p xml:id="v5,5.117cd" n="5,5.117cd">karmādyālocanād vyāptir hetor nāstīti varjanam ||</p>
    <p xml:id="v5,5.118ab" n="5,5.118ab">vyāptyā sādharmya ukte ca na vaidharmyam apekṣyate |</p>
    <p xml:id="v5,5.118cd" n="5,5.118cd">sahabhāvitvadṛṣṭyā tu yadā vyāptiṃ na lakṣayet ||</p>
    <p xml:id="v5,5.119ab" n="5,5.119ab">paraḥ sādharmyadṛṣṭāntāt tac ca nāpekṣate yadā |</p>
    <p xml:id="v5,5.119cd" n="5,5.119cd">vaktā vā sahabhāvitvaṃ śuddhaṃ tena vaded yadā ||</p>
    <p xml:id="v5,5.120ab" n="5,5.120ab">viparītānvayaṃ vāpi tat samādhitsayā tadā |</p>
    <p xml:id="v5,5.120cd" n="5,5.120cd">pūrvajñānopamardena vaidharmyeṇeṣṭasādhanam ||</p>
    <p xml:id="v5,5.121ab" n="5,5.121ab">sāhityamātraṃ pūrvoktaṃ hetos tatropayujyate |</p>
    <p xml:id="v5,5.121cd" n="5,5.121cd">vyāpyavyāpakabhāvo hi bhāvayor yādṛg iṣyate ||</p>
    <p xml:id="v5,5.122ab" n="5,5.122ab">tayor abhāvayos tasmād viparītaḥ pratīyate |</p>
    <p xml:id="v5,5.122cd" n="5,5.122cd">dhūmabhāve 'gnibhāvena vyāpte 'nagnis tataś cyutaḥ ||</p>
    <p xml:id="v5,5.123ab" n="5,5.123ab">adhūma eva vidyetetyevaṃ vyāpyatvamaśnute |</p>
    <p xml:id="v5,5.123cd" n="5,5.123cd">tathānagnāvadhūmena vyāpte dhūmas tatacyutaḥ ||</p>
    <p xml:id="v5,5.124ab" n="5,5.124ab">anyatrānavakāśatvād vyāpyate dhruvam agninā |</p>
    <p xml:id="v5,5.124cd" n="5,5.124cd">vyāpakau tu yadocyete bhāvābhāvau tadā tataḥ ||</p>
    <p xml:id="v5,5.125ab" n="5,5.125ab">naiva vyāpyād vipakṣasya pracyutiḥ kathitā bhavet |</p>
    <p xml:id="v5,5.125cd" n="5,5.125cd">tasmād dhūmena sādhyatvam agneḥ prārthayate yadā ||</p>
    <p xml:id="v5,5.126ab" n="5,5.126ab">tadānagnir adhūmena vyāpto vācyaḥ, na cānyathā |</p>
    <p xml:id="v5,5.126cd" n="5,5.126cd">anagnyadhūmasāhitye vyāpter vāpi viparyaye ||</p>
    <p xml:id="v5,5.127ab" n="5,5.127ab">na prastutopakāraḥ syād anyad vāpi prasādhyate |</p>
    <p xml:id="v5,5.127cd" n="5,5.127cd">yatrāpy arthasya śūnyatvaṃ dvābhyām ekena vā bhavet ||</p>
    <p xml:id="v5,5.128ab" n="5,5.128ab">yad anityaṃ tu tan mūrtam aṇuvad buddhivat khavat |</p>
    <p xml:id="v5,5.128cd" n="5,5.128cd">sādhyena vyāptisiddhyaiva vyatireko 'tra kathyate ||</p>
    <p xml:id="v5,5.129ab" n="5,5.129ab">yasyāyaṃ nāsty asau hetus tena sādhyena nāpyate |</p>
    <p xml:id="v5,5.129cd" n="5,5.129cd">tena dṛṣṭe 'pi sāhitye na sarvo gamya iṣyate ||</p>
    <p xml:id="v5,5.130ab" n="5,5.130ab">sahadṛṣṭir na sambandho vyāptir naiva ca tāvatā |</p>
    <p xml:id="v5,5.130cd" n="5,5.130cd">mūrtānityatvayukte 'pi tasmād aṅgīkṛte ghaṭe ||</p>
    <p xml:id="v5,5.131ab" n="5,5.131ab">karmādau vyāptyabhāvena na dṛṣṭāntatvam iṣyate |</p>
    <p xml:id="v5,5.131cd" n="5,5.131cd">aśeṣāpekṣitatvāc ca saukaryāc cāpy adarśanāt ||</p>
    <p xml:id="v5,5.132ab" n="5,5.132ab">sādhane yadyapīṣṭo 'tra vyatireko 'numāṃ prati |</p>
    <p xml:id="v5,5.132cd" n="5,5.132cd">tāvatā na hy anaṅgatvaṃ yuktiḥ śābde hi vakṣyate ||</p>
    <p xml:id="v5,5.133ab" n="5,5.133ab">bodhaprasaṅgo bhedānāṃ na cāvyāpter bhaviṣyati |</p>
    <p xml:id="v5,5.133cd" n="5,5.133cd">astisāmānyavastveṣu vyāpitā tatra gamyatām ||</p>
    <p xml:id="v5,5.134ab" n="5,5.134ab">ke cit sādharmyadṛṣṭānte vyāptyāpi kathite punaḥ |</p>
    <p xml:id="v5,5.134cd" n="5,5.134cd">vaidharmyoktim apīcchanti, vyāvṛttiniyamecchayā ||</p>
    <p xml:id="v5,5.135ab" n="5,5.135ab">hetau sādharmyadṛṣṭāntāt sādhyenaivāvadhārite |</p>
    <p xml:id="v5,5.135cd" n="5,5.135cd">vyāvṛttiḥ sarvataḥ prāptā sādhyābhāve niyamyate ||</p>
    <p xml:id="v5,5.136ab" n="5,5.136ab">tat tu mandaphalaṃ yasmāt pakṣe 'py evaṃ nirūpitam |</p>
    <p xml:id="v5,5.136cd" n="5,5.136cd">vyāpakābhāvamātraṃ hi vyāpyān nityaṃ nivartate ||</p>
    <p xml:id="v5,5.137ab" n="5,5.137ab">tasmād yathaiva śuklatve paṭasyokte virodhinām |</p>
    <p xml:id="v5,5.137cd" n="5,5.137cd">nivṛttir na tu dairdhyādes tathātrāpi bhaviṣyati ||</p>
    <p xml:id="v5,5.138ab" n="5,5.138ab">dvaividhyaṃ nopapannaṃ tu yathaiva hy agnidhūmayoḥ |</p>
    <p xml:id="v5,5.138cd" n="5,5.138cd">pratyakṣadṛṣṭaḥ sambandho gatiprāptyos tathaiva hi ||</p>
    <p xml:id="v5,5.139ab" n="5,5.139ab">āditye 'nupalabdhiś cen na deśe 'py adhunātane |</p>
    <p xml:id="v5,5.139cd" n="5,5.139cd">kva cit tatropalabdhiś ced devadatte 'pi dṛśyatām ||</p>
    <p xml:id="v5,5.140ab" n="5,5.140ab">yadi dharmyantarāpekṣā tatra sāmānyadṛṣṭatā |</p>
    <p xml:id="v5,5.140cd" n="5,5.140cd">syād agnidhūmayoḥ saiva, tasmād evaṃ pracakṣate ||</p>
    <p xml:id="v5,5.141ab" n="5,5.141ab">pratyakṣadṛṣṭasambandhaṃ yayor eva viśeṣayoḥ |</p>
    <p xml:id="v5,5.141cd" n="5,5.141cd">gomayendhanatajjanyaviśeṣādimatiḥ kṛtā ||</p>
    <p xml:id="v5,5.142ab" n="5,5.142ab">taddeśasthena tenaiva gatvā kālāntare 'pi tam |</p>
    <p xml:id="v5,5.142cd" n="5,5.142cd">yadāgnir budhyate, tasya pūrvabodhāt punaḥ punaḥ ||</p>
    <p xml:id="v5,5.143ab" n="5,5.143ab">sandihyamānasadbhāvavastubodhāt pramāṇatā |</p>
    <p xml:id="v5,5.143cd" n="5,5.143cd">viśeṣadṛṣṭam etac ca likhitaṃ vindhyavāsinā ||</p>
    <p xml:id="v5,5.144ab" n="5,5.144ab">ākṛtyor eva caiṣeṣṭā vyavacchedena kena cit |</p>
    <p xml:id="v5,5.144cd" n="5,5.144cd">hetusādhyavyavastheti viśeṣo nopadarśitaḥ ||</p>
    <p xml:id="v5,5.145ab" n="5,5.145ab">agnidhūmāntaratve ca vācye sāmānyato mitau |</p>
    <p xml:id="v5,5.145cd" n="5,5.145cd">sāmānyadṛṣṭam ekāntād atretyāditya ucyate ||</p>
    <p xml:id="v5,5.146ab" n="5,5.146ab">pratyakṣaviṣayatvaṃ ca sāmānyasya prasādhitam |</p>
    <p xml:id="v5,5.146cd" n="5,5.146cd">vastutvaṃ ca, atra hetur vā dvayasyāpy abhidhīyate ||</p>
    <p xml:id="v5,5.147ab" n="5,5.147ab">dhūmād agnyanumānasya vastvālambanatā bhavet |</p>
    <p xml:id="v5,5.147cd" n="5,5.147cd">abhāvānyapramāṇatvāt svārthe śrotrādibuddhivat ||</p>
    <p xml:id="v5,5.148ab" n="5,5.148ab">sāmānyasya ca vastutvaṃ pratyakṣagrāhyatāpi ca |</p>
    <p xml:id="v5,5.148cd" n="5,5.148cd">abhāvānyaprameyatvād asādhāraṇavastuvat ||</p>
    <p xml:id="v5,5.149ab" n="5,5.149ab">sāmānyaṃ nānumānena vinā yasya pratīyate |</p>
    <p xml:id="v5,5.149cd" n="5,5.149cd">na ca liṅgavinirmuktam anumānaṃ pravartate ||</p>
    <p xml:id="v5,5.150ab" n="5,5.150ab">asāmānyasya liṅgatvaṃ na ca kena cid iṣyate |</p>
    <p xml:id="v5,5.150cd" n="5,5.150cd">na cānavagataṃ liṅgaṃ kiñ cid asti prakāśakam ||</p>
    <p xml:id="v5,5.151ab" n="5,5.151ab">tasya vāpy anumānena syād anyena gatiḥ punaḥ |</p>
    <p xml:id="v5,5.151cd" n="5,5.151cd">tadutpattiś ca liṅgāt syāt sāmānyajñānasaṃhitāt ||</p>
    <p xml:id="v5,5.152ab" n="5,5.152ab">tasya cāpy anumānatvāt bhavel liṅgena codbhavaḥ |</p>
    <p xml:id="v5,5.152cd" n="5,5.152cd">anumānāntarād eva jñānenaivaṃ ca kalpane ||</p>
    <p xml:id="v5,5.153ab" n="5,5.153ab">liṅgaliṅgyanumānānām ānantyād ekaliṅgini |</p>
    <p xml:id="v5,5.153cd" n="5,5.153cd">gatir yugasahasreṣu bahuṣv api na vidyate ||</p>
    <p xml:id="v5,5.154ab" n="5,5.154ab">atha sāmānyabhūte 'pi liṅge 'nyasmād gatir bhavet |</p>
    <p xml:id="v5,5.154cd" n="5,5.154cd">pramāṇād apramāṇād vā, tathā liṅgigatir bhavet ||</p>
    <p xml:id="v5,5.155ab" n="5,5.155ab">evam apy anumānasya nityocchedaḥ prasajyate |</p>
    <p xml:id="v5,5.155cd" n="5,5.155cd">pramāṇāntaram eva syāt sāmānyasyāvabodhakam ||</p>
    <p xml:id="v5,5.156ab" n="5,5.156ab">apramāṇāvabuddhād vā liṅgāl liṅgini yā matiḥ |</p>
    <p xml:id="v5,5.156cd" n="5,5.156cd">sāpi mithyā bhaven nityaṃ bāṣpajātāgnibuddhivat ||</p>
    <p xml:id="v5,5.157ab" n="5,5.157ab">nanv apramāṇabhūtāpi sambandhasmṛtir iṣyate |</p>
    <p xml:id="v5,5.157cd" n="5,5.157cd">yathā liṅgigatau hetus tathā liṅgagatir bhavet ||</p>
    <p xml:id="v5,5.158ab" n="5,5.158ab">tatra yat pūrvavijñānaṃ tasya prāmāṇyam iṣyate |</p>
    <p xml:id="v5,5.158cd" n="5,5.158cd">tadupasthānamātreṇa smṛteḥ syāc caritārthatā ||</p>
    <p xml:id="v5,5.159ab" n="5,5.159ab">na tu liṅgagatau kiñ cit pramāṇam upapadyate |</p>
    <p xml:id="v5,5.159cd" n="5,5.159cd">tadabhāvāsmṛtiś cātra na kathañ cit pravartate ||</p>
    <p xml:id="v5,5.160ab" n="5,5.160ab">smārtam etadabhedena vijñānam iti yo vadet |</p>
    <p xml:id="v5,5.160cd" n="5,5.160cd">tasya vandhyāsute 'py asti nūnaṃ smaraṇaśaktatā ||</p>
    <p xml:id="v5,5.161ab" n="5,5.161ab">na cāsādhāraṇo 'rthātmā sāmānyajñānakāraṇam |</p>
    <p xml:id="v5,5.161cd" n="5,5.161cd">yasmān nāsyāvinābhāvas tena dṛṣṭaḥ kathañ cana ||</p>
    <p xml:id="v5,5.162ab" n="5,5.162ab">syād vā sambandhadṛṣṭyāsau sāmānyaṃ kṛtakatvavat |</p>
    <p xml:id="v5,5.162cd" n="5,5.162cd">na hy asādhāraṇaṃ vastu pūrvatreha ca vidyate ||</p>
    <p xml:id="v5,5.163ab" n="5,5.163ab">na cāpy avyapadeśasya vikalparahitasya ca |</p>
    <p xml:id="v5,5.163cd" n="5,5.163cd">vinā pūrvānusandhānāl liṅgatvam upapadyate ||</p>
    <p xml:id="v5,5.164ab" n="5,5.164ab">kalpyante ca viśeṣā ye te 'py aliṅgam ananvayāt |</p>
    <p xml:id="v5,5.164cd" n="5,5.164cd">etasmād eva hetoḥ syāt tajñānasyāpy aliṅgatā ||</p>
    <p xml:id="v5,5.165ab" n="5,5.165ab">sāmānyarūpatāyāṃ vā tathaivānavadhāraṇam |</p>
    <p xml:id="v5,5.165cd" n="5,5.165cd">kva cid vā dṛṣṭasambandhe sarvaḥ pratyāyako bhavet ||</p>
    <p xml:id="v5,5.166ab" n="5,5.166ab">sambandhānubhavo 'vaśyam eṣitavyaś ca liṅganaḥ |</p>
    <p xml:id="v5,5.166cd" n="5,5.166cd">anumānapravṛttes tu prāg jñānaṃ tatra nāsti te ||</p>
    <p xml:id="v5,5.167ab" n="5,5.167ab">na cāpi vāsanāmātrāl liṅgajñānasya sambhavaḥ |</p>
    <p xml:id="v5,5.167cd" n="5,5.167cd">liṅgijñānaṃ ca tadvat syāt trirūpāl liṅgato na tat ||</p>
    <p xml:id="v5,5.168ab" n="5,5.168ab">tatrābhāvasya liṅgatvaṃ na cāsāv ānumānikaḥ |</p>
    <p xml:id="v5,5.168cd" n="5,5.168cd">pramāṇāntaragamyatvāt tatra doṣo na jāyate ||</p>
    <p xml:id="v5,5.169ab" n="5,5.169ab">pratyakṣāvagatāl liṅgād yasya liṅgigatir bhavet |</p>
    <p xml:id="v5,5.169cd" n="5,5.169cd">tasya nāto 'dhikaṃ kiñ cit prārthanīyaṃ prasajyate ||</p>
    <p xml:id="v5,5.170ab" n="5,5.170ab">yatrāpy anumitāl liṅgāl liṅgini grahaṇaṃ bhavet |</p>
    <p xml:id="v5,5.170cd" n="5,5.170cd">tatrāpi maulikaṃ liṅgaṃ pratyakṣād eva gamyate ||</p>
    <p xml:id="v5,5.171ab" n="5,5.171ab">liṅgatvaṃ kṛtakatvādau kriyāyāḥ kārakasya vā |</p>
    <p xml:id="v5,5.171cd" n="5,5.171cd">pratyakṣatvaṃ ca tasyeṣṭam iti dūraṃ na gamyate ||</p>
    <p xml:id="v5,5.172ab" n="5,5.172ab">evaṃ śabdopamānādau sāmānyāśrayatā yataḥ |</p>
    <p xml:id="v5,5.172cd" n="5,5.172cd">taddaussthityena daussthityaṃ sarvatrātaḥ prasajyate ||</p>
    <p xml:id="v5,5.173ab" n="5,5.173ab">tasmāt pratyakṣapūrvatvaṃ pramāṇāntara iṣyate |</p>
    <p xml:id="v5,5.173cd" n="5,5.173cd">pratyakṣatvaṃ ca sāmānye nānyathā hi gatir bhavet ||</p>
    <p xml:id="v5,5.174ab" n="5,5.174ab">pratyakṣālambanatvaṃ ca viśeṣasya kathaṃ bhavet |</p>
    <p xml:id="v5,5.174cd" n="5,5.174cd">yadā vastvantarāpekṣaḥ sāmānyāṃśaḥ sa kīrtyate ||</p>
    <p xml:id="v5,5.175ab" n="5,5.175ab">rūpādayo hi sāmānyaṃ sarve nīlādyapekṣayā |</p>
    <p xml:id="v5,5.175cd" n="5,5.175cd">svaviśeṣānapekṣyātha nīlādīnāṃ samānatā ||</p>
    <p xml:id="v5,5.176ab" n="5,5.176ab">te cāpi tāvat sāmānyaṃ yāvat syuḥ paramāṇavaḥ |</p>
    <p xml:id="v5,5.176cd" n="5,5.176cd">dvyaṇukasyāpi yadrūpaṃ tad dhi sādhāraṇaṃ dvayoḥ ||</p>
    <p xml:id="v5,5.177ab" n="5,5.177ab">na cāntyena viśeṣeṇa vyavahāro 'sti kasya cit |</p>
    <p xml:id="v5,5.177cd" n="5,5.177cd">na ca pratyakṣatā tasya saṅghāte kevalasya vā ||</p>
    <p xml:id="v5,5.178ab" n="5,5.178ab">bhedenāgṛhyamāṇasya nābhedo grāhyatāṃ vrajet |</p>
    <p xml:id="v5,5.178cd" n="5,5.178cd">na ca bhinneṣv abhinnatvabuddher grāhyatvasambhavaḥ ||</p>
    <p xml:id="v5,5.179ab" n="5,5.179ab">samudāyo na vāpy asti bhavatāṃ na ca sarvadā |</p>
    <p xml:id="v5,5.179cd" n="5,5.179cd">sarveṣām asatārthena pratyayotpattisambhavaḥ ||</p>
    <p xml:id="v5,5.180ab" n="5,5.180ab">na caikajātiyogena vināsti samudāyatā |</p>
    <p xml:id="v5,5.180cd" n="5,5.180cd">samudāye 'pi cāṇutvaṃ naiteṣām apagacchati ||</p>
    <p xml:id="v5,5.181ab" n="5,5.181ab">sāmānyam ity adṛśye 'pi tena sāmānya eva naḥ |</p>
    <p xml:id="v5,5.181cd" n="5,5.181cd">vyāsaṅginī bhavaty eṣā dhīrvināpy ekakalpanāt ||</p>
    <p xml:id="v5,5.182ab" n="5,5.182ab">vyāsajya vartamānasya sāmānyasya yathendriyaiḥ |</p>
    <p xml:id="v5,5.182cd" n="5,5.182cd">grahaṇaṃ tadvad eva syāt prativyaktiniveśinaḥ ||</p>
    <p xml:id="v5,5.183ab" n="5,5.183ab">mīmāṃsakaiś ca nāvaśyam iṣyante paramāṇavaḥ |</p>
    <p xml:id="v5,5.183cd" n="5,5.183cd">yadbalenopalabdhasya mithyātvaṃ kalpayed bhavān ||</p>
    <p xml:id="v5,5.184ab" n="5,5.184ab">samūharūpaṃ pratyakṣam adṛśyaiḥ paramāṇubhiḥ |</p>
    <p xml:id="v5,5.184cd" n="5,5.184cd">yo 'pahnute śaśasyāpi so 'bhāvaṃ śṛṅgato vadet ||</p>
    <p xml:id="v5,5.185ab" n="5,5.185ab">samūhaparamārthatve sthite tatsiddhihetukā |</p>
    <p xml:id="v5,5.185cd" n="5,5.185cd">yadi nāmāvagamyeta paramāṇvastitā punaḥ ||</p>
    <p xml:id="v5,5.186ab" n="5,5.186ab">tasmād yad gṛhyate vastu yena rūpeṇa sarvadā |</p>
    <p xml:id="v5,5.186cd" n="5,5.186cd">tat tathaivābhyupetavyaṃ sāmānyam atha vetarat ||</p>
    <p xml:id="v5,5.187ab" n="5,5.187ab">sattādisāmānyam apekṣya sarvaṃ gotvādi sādhāraṇatām upaiti |</p>
    <p xml:id="v5,5.187cd" n="5,5.187cd">tasmād asādhāraṇam akṣagamyaṃ vadan na sāmānyam apahnuvīta ||</p>
    <p xml:id="v5,5.188ab" n="5,5.188ab">sāmānyarupeṇa na gṛhyate cet, kiṃ vāstyasādhāraṇabuddhir atra |</p>
    <p xml:id="v5,5.188cd" n="5,5.188cd">yadvastu lokaḥ pratipadyate 'smin dvidhāpi tacchaktyata eva vaktum ||</p>
    <p xml:id="v5,6.1ab" n="5,6.1ab">pratyakṣādiṣu vaktavyaṃ śabdamātrasya lakṣaṇam |</p>
    <p xml:id="v5,6.1cd" n="5,6.1cd">adatitvariteneha kiṃ śāstrād abhidhīyate ||</p>
    <p xml:id="v5,6.2ab" n="5,6.2ab">sāmānyalakṣaṇaṃ tyaktvā viśeṣasyaiva lakṣaṇam |</p>
    <p xml:id="v5,6.2cd" n="5,6.2cd">na śakyaṃ kevalaṃ vaktum ito 'py asya na vācyatā ||</p>
    <p xml:id="v5,6.3ab" n="5,6.3ab">yac coktaṃ śabdavijñānād arthe jñānam itīdṛśamū |</p>
    <p xml:id="v5,6.3cd" n="5,6.3cd">aviśiṣṭaṃ viśiṣṭasya na tacchāstrasya lakṣaṇam ||</p>
    <p xml:id="v5,6.4ab" n="5,6.4ab">pravṛttir vā nivṛttir vā nityena kṛtakena vā |</p>
    <p xml:id="v5,6.4cd" n="5,6.4cd">puṃsāṃ yenopadiśyeta tacchāstram abhidhīyate ||</p>
    <p xml:id="v5,6.5ab" n="5,6.5ab">svarūpakathanaṃ yat tu kasya cit tatra dṛśyate |</p>
    <p xml:id="v5,6.5cd" n="5,6.5cd">tadaṅgatvena tasyāpi śāstratvam avagamyate ||</p>
    <p xml:id="v5,6.6ab" n="5,6.6ab">bhāvanāyāṃ samastāyāṃ vākyād evopajāyate |</p>
    <p xml:id="v5,6.6cd" n="5,6.6cd">pravṛttir vā nivṛttir vā tacchāstraṃ na padād yataḥ ||</p>
    <p xml:id="v5,6.7ab" n="5,6.7ab">aparīkṣāmiṣeṇāpi lakṣaṇāni vadannayam |</p>
    <p xml:id="v5,6.7cd" n="5,6.7cd">na svatantropayogitvanirapekṣāṇi jalpati ||</p>
    <p xml:id="v5,6.8ab" n="5,6.8ab">tatra yallokavākyasthaṃ kathayecchabdalakṣaṇam |</p>
    <p xml:id="v5,6.8cd" n="5,6.8cd">vedaṃ vyākhyātukāmasya tannātīvopayujyate ||</p>
    <p xml:id="v5,6.9ab" n="5,6.9ab">pratyakṣādyupayogaṃ tu varṇamātrāditaḥ puraḥ |</p>
    <p xml:id="v5,6.9cd" n="5,6.9cd">śāstrārthajñānavelāyāṃ matvā tallakṣaṇaṃ kṛtam ||</p>
    <p xml:id="v5,6.10ab" n="5,6.10ab">yat tu gāmānayetyādivākyasthaṃ śabdalakṣaṇam |</p>
    <p xml:id="v5,6.10cd" n="5,6.10cd">tasya nehopayogo 'sti tasmāc chāstragataṃ kṛtam ||</p>
    <p xml:id="v5,6.11ab" n="5,6.11ab">veśeṣaś ca na sāmānyam antareṇāsti kaś cana |</p>
    <p xml:id="v5,6.11cd" n="5,6.11cd">tasmāt tam apy udāhṛtya sāmānyaṃ lakṣayet sukham ||</p>
    <p xml:id="v5,6.12ab" n="5,6.12ab">sāmānyarūpam apy etadadhikārād viśiṣyate |</p>
    <p xml:id="v5,6.12cd" n="5,6.12cd">codanā copadeśaś ca śāstram evety udāhṛtam ||</p>
    <p xml:id="v5,6.13ab" n="5,6.13ab">yathā ca codanāśabdo vaidikyām eva vartate |</p>
    <p xml:id="v5,6.13cd" n="5,6.13cd">śabdajñānārthavijñānaśabdau śāstre tathā sthitau ||</p>
    <p xml:id="v5,6.14ab" n="5,6.14ab">pratyakṣādyaparīkṣyatve tadantarbhāvahetukam |</p>
    <p xml:id="v5,6.14cd" n="5,6.14cd">śāstrasyāpy aparīkṣyatvamanayaiva dhiyoditam ||</p>
    <p xml:id="v5,6.15ab" n="5,6.15ab">tatrānumānam evedaṃ bauddhair vaiśeṣikaiḥ śritam |</p>
    <p xml:id="v5,6.15cd" n="5,6.15cd">bhedaḥ sāṃkhyādibhis tv iṣṭo na tūktaṃ bhedakāraṇam ||</p>
    <p xml:id="v5,6.16ab" n="5,6.16ab">pūrvasaṃskārayuktāntyavarṇavākyādikalpanā |</p>
    <p xml:id="v5,6.16cd" n="5,6.16cd">vivakṣādi ca dhūmādau nāstīty etena bhinnatā ||</p>
    <p xml:id="v5,6.17ab" n="5,6.17ab">yair uktā tatra vaidharmyavikalpasamajātitā |</p>
    <p xml:id="v5,6.17cd" n="5,6.17cd">dhūmānityaviṣāṇyādiviśeṣān na hi bhinnatā ||</p>
    <p xml:id="v5,6.18ab" n="5,6.18ab">tailakṣaṇyaparityāgo yāvan na pratipādyate |</p>
    <p xml:id="v5,6.18cd" n="5,6.18cd">tāvad viśeṣamātreṇa vadato jātitā bhavet ||</p>
    <p xml:id="v5,6.19ab" n="5,6.19ab">yatheṣṭaviniyogena pratītir yāpi śabdataḥ |</p>
    <p xml:id="v5,6.19cd" n="5,6.19cd">na dhūmāder itīhāpi vyabhicāro 'ṅgavṛttibhiḥ ||</p>
    <p xml:id="v5,6.20ab" n="5,6.20ab">hastasaṃjñādayo ye 'pi yadarthapratipādane |</p>
    <p xml:id="v5,6.20cd" n="5,6.20cd">bhaveyuḥ kṛtasaṅketāste na liṅgam iti sthitiḥ ||</p>
    <p xml:id="v5,6.21ab" n="5,6.21ab">puruṣākṣiptatayāṃ ca tathaiva vyabhicāritā |</p>
    <p xml:id="v5,6.21cd" n="5,6.21cd">padavaidikavākyānāṃ na satyavyāpitā bhavet ||</p>
    <p xml:id="v5,6.22ab" n="5,6.22ab">sambandhātubhavaś cāyaṃ so 'nyatrāpi vilakṣaṇaḥ |</p>
    <p xml:id="v5,6.22cd" n="5,6.22cd">etasmin puruṣāpekṣā deśāpekṣāgnidhūmayoḥ ||</p>
    <p xml:id="v5,6.23ab" n="5,6.23ab">kālādyapekṣayā cānyaḥ, uktā cānyair abhinnatā |</p>
    <p xml:id="v5,6.23cd" n="5,6.23cd">āptavādāvisaṃvādasāmānyād anumānataḥ ||</p>
    <p xml:id="v5,6.24ab" n="5,6.24ab">na cāpūrvādiśabdānāṃ bhedāt sarvatra bhinnatā |</p>
    <p xml:id="v5,6.24cd" n="5,6.24cd">na cehāśvādiśabdebhyo bhedas teṣāṃ pratīyate ||</p>
    <p xml:id="v5,6.25ab" n="5,6.25ab">na cāpy ajñātasambandhaṃ padaṃ kiñ cit prakāśakam |</p>
    <p xml:id="v5,6.25cd" n="5,6.25cd">sambandhān anubhūtyāto na syād ananumānatā ||</p>
    <p xml:id="v5,6.26ab" n="5,6.26ab">tulyākāratayāpy atra śabdajñānārthataddhiyām |</p>
    <p xml:id="v5,6.26cd" n="5,6.26cd">agnidhūmeṣv adṛṣṭatvān na bhedas tannivāraṇāt ||</p>
    <p xml:id="v5,6.27ab" n="5,6.27ab">pratibimbeṣv anaikānto bimbaṃ yādṛgghi darpaṇe |</p>
    <p xml:id="v5,6.27cd" n="5,6.27cd">tādṛṅ mukhādi budhyante, na cātrānanumānatā ||</p>
    <p xml:id="v5,6.28ab" n="5,6.28ab">pratyakṣatā tadāpy atra tadānyair vyabhicāritā |</p>
    <p xml:id="v5,6.28cd" n="5,6.28cd">yatra pādādi bambena gatānām anumīyate ||</p>
    <p xml:id="v5,6.29ab" n="5,6.29ab">ekavākyāt sakṛc coktān nāpy anekasya tatkṣaṇam |</p>
    <p xml:id="v5,6.29cd" n="5,6.29cd">syād viruddhāviruddhasya bodhād etasya bhinnātā ||</p>
    <p xml:id="v5,6.30ab" n="5,6.30ab">liṅgasyāpi hi tādrūpyaṃ dṛṣṭaṃ hetuviruddhayoḥ |</p>
    <p xml:id="v5,6.30cd" n="5,6.30cd">virodhān nānumānaṃ cet, syād anāgamatāpi te ||</p>
    <p xml:id="v5,6.31ab" n="5,6.31ab">yatra caikārthatā vākye tatra syād anumānatā |</p>
    <p xml:id="v5,6.31cd" n="5,6.31cd">sakṛduccarite cāsmin vivakṣaikaiva dṛśyate ||</p>
    <p xml:id="v5,6.32ab" n="5,6.32ab">yas tv anirdhānaṃ ca dhūmādau vyabhicāritam |</p>
    <p xml:id="v5,6.32cd" n="5,6.32cd">sa liṅge 'py asphuṭe dṛṣṭas tasmān naitena bhidyate ||</p>
    <p xml:id="v5,6.33ab" n="5,6.33ab">dṛṣṭāntānabhidhānaṃ ca dhūmādau vyabhicāritam |</p>
    <p xml:id="v5,6.33cd" n="5,6.33cd">prasiddhatvād dhi tatrāpi na dṛṣṭānto 'bhidhīyate ||</p>
    <p xml:id="v5,6.34ab" n="5,6.34ab">anabhyas te tv apekṣante śabde sambandhinaḥ smṛtim |</p>
    <p xml:id="v5,6.34cd" n="5,6.34cd">atra pratyukta ity evaṃ budhyante hi cirāt kva cit ||</p>
    <p xml:id="v5,6.35ab" n="5,6.35ab">paroktā hetavaś cātra nābhedasya nivāritāḥ |</p>
    <p xml:id="v5,6.35cd" n="5,6.35cd">śabdānumānayor aikyaṃ dhūmād agnyanumānavat ||</p>
    <p xml:id="v5,6.36ab" n="5,6.36ab">anvayavyatirekābhyām ekapratyakṣadarśanāt |</p>
    <p xml:id="v5,6.36cd" n="5,6.36cd">sambandhapūrvakatvāc ca pratipattir ito yataḥ ||</p>
    <p xml:id="v5,6.37ab" n="5,6.37ab">pratyakṣānyapramāṇatvāt tadadṛṣṭārthabodhanāt |</p>
    <p xml:id="v5,6.37cd" n="5,6.37cd">sāmānyaviṣayatvāc ca traikālyaviṣayāśrayāt ||</p>
    <p xml:id="v5,6.38ab" n="5,6.38ab">kaiś cin mīmāṃsakair ukto bhedo 'tra viṣayāntarāt |</p>
    <p xml:id="v5,6.38cd" n="5,6.38cd">pūrvābhyāṃ hy aparicchinne śāstram arthe pravartate ||</p>
    <p xml:id="v5,6.39ab" n="5,6.39ab">tatrāpi nāgamatvaṃ syāt puruṣokte, tathās tu cet |</p>
    <p xml:id="v5,6.39cd" n="5,6.39cd">pratyayaḥ kin nimitto 'rthe, vaktṛbuddheḥ, kuto nv asau ||</p>
    <p xml:id="v5,6.40ab" n="5,6.40ab">na śabdārthasya sāliṅgaṃ na śabdo 'syāḥ kathañ cana |</p>
    <p xml:id="v5,6.40cd" n="5,6.40cd">viśeṣo gamyate tābhyāṃ na caitasyānumeyatā ||</p>
    <p xml:id="v5,6.41ab" n="5,6.41ab">tena vaktur abhiprāye pratyakṣādyanirūpite |</p>
    <p xml:id="v5,6.41cd" n="5,6.41cd">puruṣoktir api śroturāgamatvaṃ prapadyate ||</p>
    <p xml:id="v5,6.42ab" n="5,6.42ab">na cāpy ananumeyatvam āgamārthasya śakyate |</p>
    <p xml:id="v5,6.42cd" n="5,6.42cd">liṅgaṃ hi śabda evāsya dhūmo 'gner iva kalpyate ||</p>
    <p xml:id="v5,6.43ab" n="5,6.43ab">na cāpy ananumeyavāt pramāṇāntaragamyatā |</p>
    <p xml:id="v5,6.43cd" n="5,6.43cd">rūpasyāśrāvaṇatvena na hy apratyakṣateṣyate ||</p>
    <p xml:id="v5,6.44ab" n="5,6.44ab">evaṃ sati svayūthyā na ke cin nātiprapañcinaḥ |</p>
    <p xml:id="v5,6.44cd" n="5,6.44cd">anumānaviśeṣo 'yam īdṛg dharmasya bodhakaḥ ||</p>
    <p xml:id="v5,6.45ab" n="5,6.45ab">bhaviṣyatyartharūpaṃ tu liṅgaṃ dharme nirākṛtam |</p>
    <p xml:id="v5,6.45cd" n="5,6.45cd">saṃjñānumānatecchā tu na duṣyedāgame 'pi naḥ ||</p>
    <p xml:id="v5,6.46ab" n="5,6.46ab">lakṣaṇena tv abhinnatvaṃ yadi śabdānumānayoḥ |</p>
    <p xml:id="v5,6.46cd" n="5,6.46cd">vedajñānāpramāṇatvaṃ syād atallakṣaṇatvataḥ ||</p>
    <p xml:id="v5,6.47ab" n="5,6.47ab">āptavādāvisaṃvādasāmānyān nṛvacassu hi |</p>
    <p xml:id="v5,6.47cd" n="5,6.47cd">lakṣaṇenānumānatvāt prāmāṇyaṃ siddhimṛcchati ||</p>
    <p xml:id="v5,6.48ab" n="5,6.48ab">vede tv āptanarābhāvāt sambandhānubhavād ṛte |</p>
    <p xml:id="v5,6.48cd" n="5,6.48cd">lakṣaṇaṃ nānumānasyety aprāmāṇyaṃ prasajyate ||</p>
    <p xml:id="v5,6.49ab" n="5,6.49ab">nanv ekadeśasatyatve tasya syād anumānatā |</p>
    <p xml:id="v5,6.49cd" n="5,6.49cd">vedatvād agnihotrādau vāyukṣepiṣṭhavākyavat ||</p>
    <p xml:id="v5,6.50ab" n="5,6.50ab">nādityayūpe 'naikāntāt, tadvad vā gauṇatā bhavet |</p>
    <p xml:id="v5,6.50cd" n="5,6.50cd">nātaḥ pratyanumānānām evaṃ pūrvoktayā viśā ||</p>
    <p xml:id="v5,6.51ab" n="5,6.51ab">tasmāl lakṣaṇabhedena yadi śabdapramāṇatā |</p>
    <p xml:id="v5,6.51cd" n="5,6.51cd">samā loke ca vede ca siddhā vedapramāṇatā ||</p>
    <p xml:id="v5,6.52ab" n="5,6.52ab">tena cāptopadeśatvaṃ na syād āgamalakṣaṇam |</p>
    <p xml:id="v5,6.52cd" n="5,6.52cd">nāptasya sambhavo vede, loke nāsmāt pramāṇatā ||</p>
    <p xml:id="v5,6.53ab" n="5,6.53ab">purastād varṇitaṃ hy etat, tsmāc chabdena yā matiḥ |</p>
    <p xml:id="v5,6.53cd" n="5,6.53cd">tasyāḥ svataḥ pramāṇatvaṃ na cet syād doṣadarśanam ||</p>
    <p xml:id="v5,6.54ab" n="5,6.54ab">anumānena caitasya prāmāṇyaṃ kevalaṃ samam |</p>
    <p xml:id="v5,6.54cd" n="5,6.54cd">pade tāvat kṛto yatnaḥ parair ity atra varṇyate ||</p>
    <p xml:id="v5,6.55ab" n="5,6.55ab">viṣayo 'nyādṛśas tāvad dṛśyate liṅgaśabdayoḥ |</p>
    <p xml:id="v5,6.55cd" n="5,6.55cd">sāmānyaviṣayatvaṃ ca padasya sthāpayiṣyati ||</p>
    <p xml:id="v5,6.56ab" n="5,6.56ab">dharmādharmaviśiṣṭaś ca liṅgīty etac ca sādhitam |</p>
    <p xml:id="v5,6.56cd" n="5,6.56cd">na tāvad anumānaṃ hi yāvat tadviṣayaṃ na tat ||</p>
    <p xml:id="v5,6.57ab" n="5,6.57ab">sāmānyād atiriktaṃ tu śābde vākyasya gocaraḥ |</p>
    <p xml:id="v5,6.57cd" n="5,6.57cd">sāmarthyād anumeyatvād aśrute 'pi padāntare ||</p>
    <p xml:id="v5,6.58ab" n="5,6.58ab">saṃkhyādimān padārthaś cet, na tāvat so 'vyayādiṣu |</p>
    <p xml:id="v5,6.58cd" n="5,6.58cd">yatrāpi te pratīyante tatra vyakter viśeṣaṇam ||</p>
    <p xml:id="v5,6.59ab" n="5,6.59ab">padāntarābhidheyasya tādarthyāc ca kriyātmanaḥ |</p>
    <p xml:id="v5,6.59cd" n="5,6.59cd">vākyārthe 'pi padaṃ yatra gomadādi prayujyate ||</p>
    <p xml:id="v5,6.60ab" n="5,6.60ab">saty apy atra viśeṣṭatve siddhatvān naiva pakṣatā |</p>
    <p xml:id="v5,6.60cd" n="5,6.60cd">tāvān eva hi tatrārtho yaḥ pūrvam avadhāritaḥ ||</p>
    <p xml:id="v5,6.61ab" n="5,6.61ab">bhedabuddheś ca vaiṣamyaṃ prakṛtipratyayārthayoḥ |</p>
    <p xml:id="v5,6.61cd" n="5,6.61cd">viśeṣaṇaviśeṣyārthasvātantryagrahaṇaṃ na ca ||</p>
    <p xml:id="v5,6.62ab" n="5,6.62ab">viśeṣyapūrvikā tatra buddhiś cātra viparyayaḥ |</p>
    <p xml:id="v5,6.62cd" n="5,6.62cd">atha śabdo 'rthavattvena pakṣaḥ kasmān na kalpyate ||</p>
    <p xml:id="v5,6.63ab" n="5,6.63ab">pratijñārthaikadeśo hi hetus tatra prasajyate |</p>
    <p xml:id="v5,6.63cd" n="5,6.63cd">pakṣe dhūmaviśeṣe ca sāmānyaṃ hetur iṣyate ||</p>
    <p xml:id="v5,6.64ab" n="5,6.64ab">śabdatvaṃ gamakaṃ nātra gośabdatvaṃ niṣetsyate |</p>
    <p xml:id="v5,6.64cd" n="5,6.64cd">vyaktir eva viśiṣyāto hetuś caikā prasajyate ||</p>
    <p xml:id="v5,6.65ab" n="5,6.65ab">bhaved vyañjakabhedāc cet, na tv evaṃ pratyayo 'sti naḥ |</p>
    <p xml:id="v5,6.65cd" n="5,6.65cd">kathaṃ cāsya viśiṣṭatvaṃ na tāvad deśakālataḥ ||</p>
    <p xml:id="v5,6.66ab" n="5,6.66ab">tatpratītiviśiṣṭaś cet, paraṃ kim anumīyate |</p>
    <p xml:id="v5,6.66cd" n="5,6.66cd">na pratyāyanaśaktiś ca viśeṣasyānumīyate ||</p>
    <p xml:id="v5,6.67ab" n="5,6.67ab">viśeṣāṇāṃ na śaktir hi saikadeśe 'gnijātivat |</p>
    <p xml:id="v5,6.67cd" n="5,6.67cd">sāmānyasyaiva śaktatvaṃ pakṣo hetus tad eva ca ||</p>
    <p xml:id="v5,6.68ab" n="5,6.68ab">tasmād arthaviśiṣṭasya na śabdasyānumeyatā |</p>
    <p xml:id="v5,6.68cd" n="5,6.68cd">kathaṃ ca pakṣadharmatvaṃ śabdasyeha nirūpyate ||</p>
    <p xml:id="v5,6.69ab" n="5,6.69ab">na kriyākartṛsambandhād ṛte sambandhanaṃ kva cit |</p>
    <p xml:id="v5,6.69cd" n="5,6.69cd">rājā bharttā manuṣyasya tena rājñaḥ sa ucyate ||</p>
    <p xml:id="v5,6.70ab" n="5,6.70ab">vṛkṣas tiṣṭhati śākhāsu tā vā tatreti tasya tāḥ |</p>
    <p xml:id="v5,6.70cd" n="5,6.70cd">deśe 'gnimati dhūmasya kartṛtvaṃ bhavanaṃ prati ||</p>
    <p xml:id="v5,6.71ab" n="5,6.71ab">kāryakāraṇabhāvādau kriyā sarvatra vidyate |</p>
    <p xml:id="v5,6.71cd" n="5,6.71cd">na cānavagatākāraḥ sambandho 'stīti gamyate ||</p>
    <p xml:id="v5,6.72ab" n="5,6.72ab">na cāsty asati sambandhe ṣaṣṭhītatpuruṣo 'pi vā |</p>
    <p xml:id="v5,6.72cd" n="5,6.72cd">tasmān na pakṣadharmo 'yam iti śakyā nirūpaṇā ||</p>
    <p xml:id="v5,6.73ab" n="5,6.73ab">nivṛtte 'nyatra sambandhe ye 'pi tadviṣayātmanā |</p>
    <p xml:id="v5,6.73cd" n="5,6.73cd">vadeyuḥ pakṣadharmatvaṃ śabdasyānupalabdhivat ||</p>
    <p xml:id="v5,6.74ab" n="5,6.74ab">tair apy etannirūpyaṃ tu śabdas tadviṣayaḥ katham |</p>
    <p xml:id="v5,6.74cd" n="5,6.74cd">na taddeśādisadbhāvo nābhimukhyādi tasya vā ||</p>
    <p xml:id="v5,6.75ab" n="5,6.75ab">tasmād utpādayaty eṣa yato 'rthaviṣayā matim |</p>
    <p xml:id="v5,6.75cd" n="5,6.75cd">tena tadviṣayaḥ śabda iti dharmatvakalpanā ||</p>
    <p xml:id="v5,6.76ab" n="5,6.76ab">tatra vācakatāyāṃ ca siddhāyāṃ pakṣadharmatā |</p>
    <p xml:id="v5,6.76cd" n="5,6.76cd">na pratītyaṅgatāṃ gacchen na caivam anumānatā ||</p>
    <p xml:id="v5,6.77ab" n="5,6.77ab">gamakatāc ca dharmatvaṃ dharmatvād gamako yadi |</p>
    <p xml:id="v5,6.77cd" n="5,6.77cd">syād anyonyāśrayatvaṃ hi tasmān naiṣāpi kalpanā ||</p>
    <p xml:id="v5,6.78ab" n="5,6.78ab">na cāgṛhītasambandhāḥ svarūpavyatirekataḥ |</p>
    <p xml:id="v5,6.78cd" n="5,6.78cd">śabdaṃ jānanti yenātra pakṣadharmamatir bhavet ||</p>
    <p xml:id="v5,6.79ab" n="5,6.79ab">na ca svarūpamātreṇa dhūmādeḥ pakṣadharmatā |</p>
    <p xml:id="v5,6.79cd" n="5,6.79cd">na cāpi pūrvasambandham apekṣyaiṣā prasajyate ||</p>
    <p xml:id="v5,6.80ab" n="5,6.80ab">dhūmavān ayam ity evam apūrvasyāpi jāyate |</p>
    <p xml:id="v5,6.80cd" n="5,6.80cd">pakṣadharmamatiḥ, tena bhidyetottaralakṣaṇāt ||</p>
    <p xml:id="v5,6.81ab" n="5,6.81ab">na tv atra pūrvasambandhād adhikā pakṣadharmatā |</p>
    <p xml:id="v5,6.81cd" n="5,6.81cd">na cārthapratyayāt pūrvam ity anaṅgam iyaṃ bhavet ||</p>
    <p xml:id="v5,6.82ab" n="5,6.82ab">na ca dharmī gṛhīto 'tra yena taddharmatā bhavet |</p>
    <p xml:id="v5,6.82cd" n="5,6.82cd">parvatādir yathā deśaḥ prāgdharmatvāvadhāraṇāt ||</p>
    <p xml:id="v5,6.83ab" n="5,6.83ab">yaś cātra kathyate dharmī prameyo 'sya sa eva naḥ |</p>
    <p xml:id="v5,6.83cd" n="5,6.83cd">na cānavadhṛte tasmiṃs taddharmatvāvadhāraṇam ||</p>
    <p xml:id="v5,6.84ab" n="5,6.84ab">prāk sa cet pakṣadharmatvād gṛhītaḥ kiṃ tataḥ param |</p>
    <p xml:id="v5,6.84cd" n="5,6.84cd">paṣadharmādibhir jñātair yena syād anumānitā ||</p>
    <p xml:id="v5,6.85ab" n="5,6.85ab">anvayo na ca śabdasya prameyeṇa nirūpyate |</p>
    <p xml:id="v5,6.85cd" n="5,6.85cd">vyāpāreṇa hi sarveṣām anvitatvaṃ pratīyate ||</p>
    <p xml:id="v5,6.86ab" n="5,6.86ab">yatra dhūmo 'sti tatrāgner astitvenānvayaḥ sphuṭaḥ |</p>
    <p xml:id="v5,6.86cd" n="5,6.86cd">na tv evaṃ yatra śabdo 'sti tatrārtho 'stīti niścayaḥ ||</p>
    <p xml:id="v5,6.87ab" n="5,6.87ab">na tāvat tatra deśe 'sau tatkāle vāvagamyate |</p>
    <p xml:id="v5,6.87cd" n="5,6.87cd">bhaven nityavibhutvāc cet, sarvārtheṣu ca tat samam ||</p>
    <p xml:id="v5,6.88ab" n="5,6.88ab">tena sarvatra dṛṣṭatvād vyatirekasya cāgateḥ |</p>
    <p xml:id="v5,6.88cd" n="5,6.88cd">sarvaśabdair aśeṣārthapratipattiḥ prasajyate ||</p>
    <p xml:id="v5,6.89ab" n="5,6.89ab">athaivaṃ deśakālābhyām asatyatvaprakalpane |</p>
    <p xml:id="v5,6.89cd" n="5,6.89cd">vācakapratyayaṃ kaś cid brūyād arthadhiyānvitam ||</p>
    <p xml:id="v5,6.90ab" n="5,6.90ab">naivam apy asti dṛṣṭo hi vināpy arthadhiyā kva cit |</p>
    <p xml:id="v5,6.90cd" n="5,6.90cd">vācakapratyayo 'smābhir avyutpannanarān prati ||</p>
    <p xml:id="v5,6.91ab" n="5,6.91ab">dvitīyādiprayoge ca bhaved anvayakalpanā |</p>
    <p xml:id="v5,6.91cd" n="5,6.91cd">śatakṛtvaḥ prayukte 'pi na ca dṛṣṭārthadhīḥ kva cit ||</p>
    <p xml:id="v5,6.92ab" n="5,6.92ab">nanu ye jñātasambandhās teṣāṃ dṛṣṭo 'nvayaḥ sphuṭaḥ |</p>
    <p xml:id="v5,6.92cd" n="5,6.92cd">yady evam anvayāt pūrvaṃ sambandhaḥ ko 'pi kalpitaḥ ||</p>
    <p xml:id="v5,6.93ab" n="5,6.93ab">nāṅgam arthadhiyām eṣā bhaved anvayakalpanā |</p>
    <p xml:id="v5,6.93cd" n="5,6.93cd">anvayādhīnajanmatvam anumānasya ca sthitam ||</p>
    <p xml:id="v5,6.94ab" n="5,6.94ab">jñāte pratītisāmarthye tadvaśād eva jāyate |</p>
    <p xml:id="v5,6.94cd" n="5,6.94cd">paścād anvaya ity eṣa kāraṇaṃ katham ucyate ||</p>
    <p xml:id="v5,6.95ab" n="5,6.95ab">tasmāt tannirapekṣaiva śabdaśaktiḥ pratīyate |</p>
    <p xml:id="v5,6.95cd" n="5,6.95cd">na ca dhūmānvayāt pūrvaṃ śaktatvam avagamyate ||</p>
    <p xml:id="v5,6.96ab" n="5,6.96ab">vyatireko 'py avijñātād arthāc chabdadhiyau yadi |</p>
    <p xml:id="v5,6.96cd" n="5,6.96cd">so 'pi paścāt sthitatvena nārthapratyayasādhanam ||</p>
    <p xml:id="v5,6.97ab" n="5,6.97ab">sambandhaṃ yaṃ tu vakṣyāmastasya nirṇayakāraṇam |</p>
    <p xml:id="v5,6.97cd" n="5,6.97cd">syād anvayo 'tirekaś ca na tv arthādhigamasya tau ||</p>
    <p xml:id="v5,6.98ab" n="5,6.98ab">tasmād ananumānatvaṃ cābde pratyakṣavad bhavet |</p>
    <p xml:id="v5,6.98cd" n="5,6.98cd">trairūpyarahitatvena tādṛgviṣayavarjanāt ||</p>
    <p xml:id="v5,6.99ab" n="5,6.99ab">sati cāsya pramāṇatve bhedābhedanirūpanā |</p>
    <p xml:id="v5,6.99cd" n="5,6.99cd">yuktā na tu padajñānāt padārtho 'tra pramīyate ||</p>
    <p xml:id="v5,6.100ab" n="5,6.100ab">padaṃ prayujyamānaṃ hi caturddhārthe prayujyate |</p>
    <p xml:id="v5,6.100cd" n="5,6.100cd">pratyakṣe ca parokṣe ca jñāte 'jñāte 'pi vā purā ||</p>
    <p xml:id="v5,6.101ab" n="5,6.101ab">tatra yat pūrvavijñāte pratyakṣe ca prayujyate |</p>
    <p xml:id="v5,6.101cd" n="5,6.101cd">pramite ca prayuktatvād anuvādo 'dhikād vinā ||</p>
    <p xml:id="v5,6.102ab" n="5,6.102ab">adṛṣṭapūrve tv ajñānaṃ sambandhapratyayo 'pi vā |</p>
    <p xml:id="v5,6.102cd" n="5,6.102cd">sambandho na ca tasyārthaḥ, yo 'rthaḥ sa tv anyagocaraḥ ||</p>
    <p xml:id="v5,6.103ab" n="5,6.103ab">parokṣe 'nanubhūte ca nābhidheye matir bhavet |</p>
    <p xml:id="v5,6.103cd" n="5,6.103cd">parokṣaś cānubhūtaś ca yas tatra smṛtir iṣyate ||</p>
    <p xml:id="v5,6.104ab" n="5,6.104ab">pramite ca pravṛttatvāt smṛter nāsti pramāṇatā |</p>
    <p xml:id="v5,6.104cd" n="5,6.104cd">paricchedaphalatvād dhi prāmāṇyam upajāyate ||</p>
    <p xml:id="v5,6.105ab" n="5,6.105ab">tādātvikaparicchedaphalatvena pramāṇatā |</p>
    <p xml:id="v5,6.105cd" n="5,6.105cd">pratyabhijñānavat kasmāt smṛter api na kalpyate ||</p>
    <p xml:id="v5,6.106ab" n="5,6.106ab">yāvān pūrvaparicchinnas tāvān evāvadhāryate |</p>
    <p xml:id="v5,6.106cd" n="5,6.106cd">smṛtyā tadanusāreṇa tadāsattve 'sya naiva dhīḥ ||</p>
    <p xml:id="v5,6.107ab" n="5,6.107ab">padam abhyadhikābhāvāt smārakān na viśiṣyate |</p>
    <p xml:id="v5,6.107cd" n="5,6.107cd">padādhikyaṃ bhavet kiñ cit tatpadasya na gocaraḥ ||</p>
    <p xml:id="v5,6.108ab" n="5,6.108ab">prāṇam anumānaṃ vā yady api syāt padānmitiḥ |</p>
    <p xml:id="v5,6.108cd" n="5,6.108cd">vākyārthasyāgamārthatvād doṣo nāgamavādinām ||</p>
    <p xml:id="v5,6.109ab" n="5,6.109ab">vākyārthe tu padārthebhyaḥ sambandhānubhavād ṛte |</p>
    <p xml:id="v5,6.109cd" n="5,6.109cd">buddhir utpadyate tena bhinnā 'sāvakṣabuddhivat ||</p>
    <p xml:id="v5,6.110ab" n="5,6.110ab">vākyādhikaraṇe cāsya hetoḥ siddhir bhaviṣyati |</p>
    <p xml:id="v5,6.110cd" n="5,6.110cd">sarveṣāṃ ca paroktānāṃ vākyabuddhāvasiddhatā ||</p>
    <p xml:id="v5,6.111ab" n="5,6.111ab">vākyeṣv adṛṣṭeṣv api sārthakeṣu padārthavinmātratayā pratītim |</p>
    <p xml:id="v5,6.111cd" n="5,6.111cd">dṛṣṭvānumānavyatirekabhītāḥ kliṣṭāḥ padābhedavicāraṇāyām ||</p>
    <p xml:id="v5,7.1ab" n="5,7.1ab">kīdṛggavaya ityevaṃ pṛṣṭo nāgarikair yadi |</p>
    <p xml:id="v5,7.1cd" n="5,7.1cd">bravītyāraṇyako vākyaṃ yathā gaur gavayas tathā ||</p>
    <p xml:id="v5,7.2ab" n="5,7.2ab">etasminn upamānatvaṃ prasiddhaṃ śabare punaḥ |</p>
    <p xml:id="v5,7.2cd" n="5,7.2cd">tasyāgamābahirbhāvād anyathaivopavarṇitam ||</p>
    <p xml:id="v5,7.3ab" n="5,7.3ab">puruṣapratyayenaiva tatrārthaḥ sampratīyate |</p>
    <p xml:id="v5,7.3cd" n="5,7.3cd">tadīyavacanatvena tasmād āgama eva saḥ ||</p>
    <p xml:id="v5,7.4ab" n="5,7.4ab">sadṛśād upajāyeta yā matiḥ sadṛśāntare |</p>
    <p xml:id="v5,7.4cd" n="5,7.4cd">dhyānādismṛtitulyatvāt sā pramāṇaṃ kathaṃ bhavet ||</p>
    <p xml:id="v5,7.5ab" n="5,7.5ab">deśakālādibhedena yathānyatra viśiṣyate |</p>
    <p xml:id="v5,7.5cd" n="5,7.5cd">prameyaṃ naivam asty atra nagarasthānusārataḥ ||</p>
    <p xml:id="v5,7.6ab" n="5,7.6ab">śrutātideśavākyānām āraṇye gavaye matiḥ |</p>
    <p xml:id="v5,7.6cd" n="5,7.6cd">yā sopamānaṃ keṣāñ cid gosādṛśyānurañjitā ||</p>
    <p xml:id="v5,7.7ab" n="5,7.7ab">pratyakṣo gavayas tāvat sādṛśyasmṛtir atra tu |</p>
    <p xml:id="v5,7.7cd" n="5,7.7cd">nanu sādṛśyayukte 'rthe na smṛtir nendriyād gatiḥ ||</p>
    <p xml:id="v5,7.8ab" n="5,7.8ab">pūrvavākyārthavijñānān nādhikyaṃ gavaye yadi |</p>
    <p xml:id="v5,7.8cd" n="5,7.8cd">smaraṇād aviśiṣṭatvāt saṅgater na pramāṇatā ||</p>
    <p xml:id="v5,7.9ab" n="5,7.9ab">atha tv adhikatā kā cit pratyakṣādivaśād bhavet |</p>
    <p xml:id="v5,7.9cd" n="5,7.9cd">yāvaddhīndriyasambandhas tat pratyakṣam iti sthitam ||</p>
    <p xml:id="v5,7.10ab" n="5,7.10ab">syaryamāṇasya cāṃśasya vivedenāpramāṇatā |</p>
    <p xml:id="v5,7.10cd" n="5,7.10cd">śrutātideśavākyatvaṃ na cātīvopayujyate ||</p>
    <p xml:id="v5,7.11ab" n="5,7.11ab">ye 'pi hy aśrutatadvākyās teṣām api bhavaty ayam |</p>
    <p xml:id="v5,7.11cd" n="5,7.11cd">pratyakṣadṛṣṭagotvānāṃ vane gavayadarśinām ||</p>
    <p xml:id="v5,7.12ab" n="5,7.12ab">atha saṃjñānusandhānaṃ teṣāṃ nāstīti varṇyate |</p>
    <p xml:id="v5,7.12cd" n="5,7.12cd">na nāma vastu tat tāvat sarvathā taiḥ pratīyate ||</p>
    <p xml:id="v5,7.13ab" n="5,7.13ab">na ca śabdārthasambandhaḥ prameyo 'tra tadeṣyate |</p>
    <p xml:id="v5,7.13cd" n="5,7.13cd">sādṛśyāvadhṛte vākye vākyād avagato hy asau ||</p>
    <p xml:id="v5,7.14ab" n="5,7.14ab">na cāsya pratyabhijñānaṃ punarutpadyate vane |</p>
    <p xml:id="v5,7.14cd" n="5,7.14cd">śaktyor atīndriyatvena smṛtir eva hi seṣyate ||</p>
    <p xml:id="v5,7.15ab" n="5,7.15ab">śabdānuviddhabodhe 'pi pratyakṣam upapāditam |</p>
    <p xml:id="v5,7.15cd" n="5,7.15cd">tasmāt sādṛśyayuktārthaḥ prameyo 'pūrva ucyatām ||</p>
    <p xml:id="v5,7.16ab" n="5,7.16ab">vyavasāyātmakatvaṃ tu pratyakṣasya yadeṣyate |</p>
    <p xml:id="v5,7.16cd" n="5,7.16cd">jātyādivat tadā tena sādṛśyaṃ kiṃ na mīyate ||</p>
    <p xml:id="v5,7.17ab" n="5,7.17ab">pratyakṣābhāsam etat tu nirvikalpakavādinām |</p>
    <p xml:id="v5,7.17cd" n="5,7.17cd">prameyavastvabhāvāc ca nābhipretā pramāṇatā ||</p>
    <p xml:id="v5,7.18ab" n="5,7.18ab">sādṛśyasyāpi vastutvaṃ na śakyam apabādhitum |</p>
    <p xml:id="v5,7.18cd" n="5,7.18cd">bhūyo 'vayavasāmānyayogo jātyantarasya tat ||</p>
    <p xml:id="v5,7.19ab" n="5,7.19ab">sadṛśāvayavatvaṃ tu yatra padmadalākṣivat |</p>
    <p xml:id="v5,7.19cd" n="5,7.19cd">tat svāvayavasāmānyabhūmnā teṣā bhaviṣyati ||</p>
    <p xml:id="v5,7.20ab" n="5,7.20ab">evaṃ jātiguṇadravyakriyāśaktisvadharmataḥ |</p>
    <p xml:id="v5,7.20cd" n="5,7.20cd">ekaikadvitrisāmastyabhedād etasya citratā ||</p>
    <p xml:id="v5,7.21ab" n="5,7.21ab">na dharmā eva sādṛśyaṃ bhūyastā vā tadāśrayā |</p>
    <p xml:id="v5,7.21cd" n="5,7.21cd">bhūyastvavaddhi jātyādi sadṛśatvena dṛśyate ||</p>
    <p xml:id="v5,7.22ab" n="5,7.22ab">yamayoḥ katham etac ced, dṛṣṭatvāt kim ihocyate |</p>
    <p xml:id="v5,7.22cd" n="5,7.22cd">kva cid dhi bhūyasām etat kva cid alpīyasām api ||</p>
    <p xml:id="v5,7.23ab" n="5,7.23ab">naitāvatā viśeṣeṇa vastutvaṃ tasya hīyate |</p>
    <p xml:id="v5,7.23cd" n="5,7.23cd">sāmānyāny api caitāni nāśīnyāśrayanāśataḥ ||</p>
    <p xml:id="v5,7.24ab" n="5,7.24ab">anantāśrayayogāc ca na nāśo 'nyatra vidyate |</p>
    <p xml:id="v5,7.24cd" n="5,7.24cd">tena sarvaṃ na sāmānyaṃ nityatvena prakalpyate ||</p>
    <p xml:id="v5,7.25ab" n="5,7.25ab">sāmānyānāṃ na vā nāśaḥ kva cid abhyupagamyate |</p>
    <p xml:id="v5,7.25cd" n="5,7.25cd">sarvasya hy āśrayaḥ kaś cid asti deśāntarādiṣu ||</p>
    <p xml:id="v5,7.26ab" n="5,7.26ab">teṣāṃ bhūyas tayā cedaṃ sādṛśyam atiricyate |</p>
    <p xml:id="v5,7.26cd" n="5,7.26cd">tāni vyastāni santy evaṃ pratyakṣe 'pi kva cit kva cit ||</p>
    <p xml:id="v5,7.27ab" n="5,7.27ab">sadṛśāvayavatvaṃ tu yatra nāma pratīyate |</p>
    <p xml:id="v5,7.27cd" n="5,7.27cd">tad apy avayavānāṃ syāt samānavayavāntaraiḥ ||</p>
    <p xml:id="v5,7.28ab" n="5,7.28ab">evaṃ tāvad yato nāsti parābhedaprakalpanā |</p>
    <p xml:id="v5,7.28cd" n="5,7.28cd">tataḥ paraṃ tu sāmānyaṃ bhavet sādṛśyavarjitam ||</p>
    <p xml:id="v5,7.29ab" n="5,7.29ab">pradhānānāṃ tu sāmānyaṃ yatraikaṃ sampratīyate |</p>
    <p xml:id="v5,7.29cd" n="5,7.29cd">sa eveti bhavet tatra tadbhede sadṛśatvadhīḥ ||</p>
    <p xml:id="v5,7.30ab" n="5,7.30ab">citrādau yatra sādṛśyaṃ sāmānyaṃ tatra kiṃ bhavet |</p>
    <p xml:id="v5,7.30cd" n="5,7.30cd">tatrāpi pṛthivīvarṇaviśeṣādisamānatā ||</p>
    <p xml:id="v5,7.31ab" n="5,7.31ab">rūpagandharasānāṃ ca kasya cit tulyatā kva cit |</p>
    <p xml:id="v5,7.31cd" n="5,7.31cd">nāvaśyaṃ sarvasāmānyāt sādṛśyam upajāyate ||</p>
    <p xml:id="v5,7.32ab" n="5,7.32ab">pṛthivyādiṣu caiteṣāṃ satām eva svabhāvataḥ |</p>
    <p xml:id="v5,7.32cd" n="5,7.32cd">pariṇāmādibhir vyaktir yathādṛṣṭyavadhāryate ||</p>
    <p xml:id="v5,7.33ab" n="5,7.33ab">na hi śaktyātmanā kiñ cid asajjama prapadyate |</p>
    <p xml:id="v5,7.33cd" n="5,7.33cd">dharmāṇāṃ na ca nānātvam, asti cāvāntararasthitiḥ ||</p>
    <p xml:id="v5,7.34ab" n="5,7.34ab">vastutve sati cāsyaivaṃ sambandhasya ca cakṣuṣā |</p>
    <p xml:id="v5,7.34cd" n="5,7.34cd">dvayor ekatra vā dṛṣṭeḥ pratyakṣatvaṃ na vāryate ||</p>
    <p xml:id="v5,7.35ab" n="5,7.35ab">sāmānyavac ca sādṛśyam ekaikatra samāpte |</p>
    <p xml:id="v5,7.35cd" n="5,7.35cd">pratiyoginyadṛṣṭe 'pi tasmāt tadupapadyate ||</p>
    <p xml:id="v5,7.36ab" n="5,7.36ab">tatra yady api gāṃ smṛtvā tadbhānam upajāyate |</p>
    <p xml:id="v5,7.36cd" n="5,7.36cd">sannidhergavayasthatvād bhaved indriyagocaraḥ ||</p>
    <p xml:id="v5,7.37ab" n="5,7.37ab">tasmād yat smaryate tat syāt sādṛśyena viśeṣitam |</p>
    <p xml:id="v5,7.37cd" n="5,7.37cd">prameyam upamānasya sādṛśyaṃ vā tadanvatam ||</p>
    <p xml:id="v5,7.38ab" n="5,7.38ab">pratyakṣeṇāvabuddhe 'pi sādṛśye gavi ca smṛteḥ |</p>
    <p xml:id="v5,7.38cd" n="5,7.38cd">viśiṣṭasyānyato 'siddher upamānanapramāṇatā ||</p>
    <p xml:id="v5,7.39ab" n="5,7.39ab">pratyakṣe 'pi yathā deśe smaryamāṇe ca pāvake |</p>
    <p xml:id="v5,7.39cd" n="5,7.39cd">viśiṣṭaviṣayatvena nānumānāpramāṇatā ||</p>
    <p xml:id="v5,7.40ab" n="5,7.40ab">yatra tv asadṛśād eva kalpayitvopajāyate |</p>
    <p xml:id="v5,7.40cd" n="5,7.40cd">sādṛśyapratyayas tatra tadābhāsatvakalpanā ||</p>
    <p xml:id="v5,7.41ab" n="5,7.41ab">bādhakapratyayāc caiṣā sādṛśyābhāsatā matā |</p>
    <p xml:id="v5,7.41cd" n="5,7.41cd">yathā palālakūṭasya sādṛśyaṃ kuñjarādinā ||</p>
    <p xml:id="v5,7.42ab" n="5,7.42ab">samīpastho 'pi jānāti sādṛśyaṃ neti tatra hi |</p>
    <p xml:id="v5,7.42cd" n="5,7.42cd">na bādhyate samīpādau yat tu sādṛśyam eva tat ||</p>
    <p xml:id="v5,7.43ab" n="5,7.43ab">na caitasyānumānatvaṃ pakṣadharmādyasambhavāt |</p>
    <p xml:id="v5,7.43cd" n="5,7.43cd">prāk prameyasya sādṛśyaṃ na dharmatvena gṛhyate ||</p>
    <p xml:id="v5,7.44ab" n="5,7.44ab">gavaye gṛhyamāṇaṃ ca na gavām anumāpakam |</p>
    <p xml:id="v5,7.44cd" n="5,7.44cd">pratijñārthaikadeśatvād gogatasya na liṅgatā ||</p>
    <p xml:id="v5,7.45ab" n="5,7.45ab">gavayaś cāpy asambandhān na gor liṅgatvamṛcchati |</p>
    <p xml:id="v5,7.45cd" n="5,7.45cd">sādṛśyaṃ na ca sarveṇa pūrvaṃ dṛṣṭaṃ tadanvayi ||</p>
    <p xml:id="v5,7.46ab" n="5,7.46ab">ekasminn api dṛṣṭe 'rthe dvitīyaṃ paśyato vane |</p>
    <p xml:id="v5,7.46cd" n="5,7.46cd">sādṛśyena sahaivāsmiṃs tadaivotpadyate matiḥ ||</p>
    <p xml:id="v5,7.47ab" n="5,7.47ab">śṛṅgitvāder athocyeta sambandhāl liṅgatā gavi |</p>
    <p xml:id="v5,7.47cd" n="5,7.47cd">na, teṣāṃ gavayajñānavyāpāraṃ pratyupakṣayāt ||</p>
    <p xml:id="v5,7.48ab" n="5,7.48ab">yadi tebhyaḥ pratītiḥ syān niḥsādṛśyaiva sā bhavet |</p>
    <p xml:id="v5,7.48cd" n="5,7.48cd">na gauḥ śṛṅgādisadṛśī sadṛśī gavayena tu ||</p>
    <p xml:id="v5,7.49ab" n="5,7.49ab">sadṛśapratyayaṃ dṛṣṭvā śṛṅgādipratyayāt param |</p>
    <p xml:id="v5,7.49cd" n="5,7.49cd">gavayapratyayād eva gojñānam upajāyate ||</p>
    <p xml:id="v5,7.50ab" n="5,7.50ab">sadṛśāvayavatve tu teṣām evopamā bhavet |</p>
    <p xml:id="v5,7.50cd" n="5,7.50cd">na ca śṛṅgādayo yatra tatra gaur anumīyate ||</p>
    <p xml:id="v5,7.51ab" n="5,7.51ab">itthaṃ cānumimānasya bhrāntajñānaṃ prasajyate |</p>
    <p xml:id="v5,7.51cd" n="5,7.51cd">nagarasthe tu gojñānaṃ smaraṇān nātivartate ||</p>
    <p xml:id="v5,7.52ab" n="5,7.52ab">bhinnānumānād upameyam uktam, sauryādivākyair asahāyi dṛṣṭam |</p>
    <p xml:id="v5,7.52cd" n="5,7.52cd">sādṛśyato 'gnyādiyutaṃ kathaṃ nu, pratyāyayed ity upayujyate naḥ ||</p>
    <p xml:id="v5,7.53ab" n="5,7.53ab">pratinidhir api caivaṃ vrīhisādṛśyayogād bhavati tadapacāre yatra nīvārajātau |</p>
    <p xml:id="v5,7.53cd" n="5,7.53cd">tad api phalam abhīṣṭaṃ lakṣaṇasyopamāyāḥ pratikṛtir api gauṇair bodhyate yatra cānyaiḥ ||</p>
    <p xml:id="v5,7.54ab" n="5,7.54ab">matir api ca tathaiva drāgivotpadyate 'sminn |</p>
    <p xml:id="v5,7.54cd" n="5,7.54cd">itaraviṣayabodhe 'saty apītthaṃ ca bādhaḥ ||</p>
    <p xml:id="v5,8.1ab" n="5,8.1ab">pramāṇaṣaṭkavijñāto yatrārtho nānyathā bhavet |</p>
    <p xml:id="v5,8.1cd" n="5,8.1cd">adṛṣṭaṃ kalpayed anyaṃ sārthāpattir udāhṛtā ||</p>
    <p xml:id="v5,8.2ab" n="5,8.2ab">dṛṣṭaḥ pañcabhir apy asmād bhedenoktā śrutodbhavā |</p>
    <p xml:id="v5,8.2cd" n="5,8.2cd">pramāṇagrāhiṇītvena yasmāt pūrvavilakṣaṇā ||</p>
    <p xml:id="v5,8.3ab" n="5,8.3ab">tatra pratyakṣato jñānād dāhād dahanaśaktatā |</p>
    <p xml:id="v5,8.3cd" n="5,8.3cd">vahner anumitāt sūrye yānāt tacchaktiyogyatā ||</p>
    <p xml:id="v5,8.4ab" n="5,8.4ab">śrutārthāpattir atraiva parastād abhidhāsyate |</p>
    <p xml:id="v5,8.4cd" n="5,8.4cd">gavayopamitā yā gaus tajjñānagrāhyatā matā ||</p>
    <p xml:id="v5,8.5ab" n="5,8.5ab">abhidhānaprasiddhyartham arthāpattyāvabodhitāt |</p>
    <p xml:id="v5,8.5cd" n="5,8.5cd">śabde bodhakasāmarthyāt tannityatvaprakalpanam ||</p>
    <p xml:id="v5,8.6ab" n="5,8.6ab">abhidhā nānyathā sidhyed iti vācakaśaktatām |</p>
    <p xml:id="v5,8.6cd" n="5,8.6cd">arthāpattyāvagamyaivaṃ tadananyagateḥ punaḥ ||</p>
    <p xml:id="v5,8.7ab" n="5,8.7ab">arthāpattyantareṇaiva śabdanityatvaniścayaḥ |</p>
    <p xml:id="v5,8.7cd" n="5,8.7cd">darśanasya parārthatvād ity asminn abhidhāsyate ||</p>
    <p xml:id="v5,8.8ab" n="5,8.8ab">pramāṇābhāvanirṇītacaitrābhāvaviśeṣitāt |</p>
    <p xml:id="v5,8.8cd" n="5,8.8cd">gehāc caitrabahirbhāvasiddhir yā tv iha darśitā ||</p>
    <p xml:id="v5,8.9ab" n="5,8.9ab">tām abhāvotthitām anyām arthāpattim udāharet |</p>
    <p xml:id="v5,8.9cd" n="5,8.9cd">pakṣadoṣeṣu cānyāsāmudāharaṇavistaraḥ ||</p>
    <p xml:id="v5,8.10ab" n="5,8.10ab">abhāvāvagatāc caitrād bahirbhāvasya sūcanam |</p>
    <p xml:id="v5,8.10cd" n="5,8.10cd">pakṣadharmādyanaṅgatvād bhinnaivāpy anumānataḥ ||</p>
    <p xml:id="v5,8.11ab" n="5,8.11ab">bahirdeśaviśiṣṭe 'rthe deśe vā tadviśeṣite |</p>
    <p xml:id="v5,8.11cd" n="5,8.11cd">prameye yo gṛhābhāvaḥ pakṣadharmas tv asau katham ||</p>
    <p xml:id="v5,8.12ab" n="5,8.12ab">tadabhāvaviśiṣṭaṃ tu gṛhaṃ dharmo na kasyacit |</p>
    <p xml:id="v5,8.12cd" n="5,8.12cd">gṛhābhāvaviśiṣṭas tu tadāsau na pratīyate ||</p>
    <p xml:id="v5,8.13ab" n="5,8.13ab">gamyate tu gṛhaṃ tatra na ca caitraḥ pratīyate |</p>
    <p xml:id="v5,8.13cd" n="5,8.13cd">na cātrādarśanaṃ hetur yathābhāve 'bhidhāsyate ||</p>
    <p xml:id="v5,8.14ab" n="5,8.14ab">tena veśmanyadṛṣṭatvād iti hetur na kalpyate |</p>
    <p xml:id="v5,8.14cd" n="5,8.14cd">adarśanād abhāve ca prameyasyāvadhārite ||</p>
    <p xml:id="v5,8.15ab" n="5,8.15ab">bahirbhāvamatir nāsau tenādarśanahetukā |</p>
    <p xml:id="v5,8.15cd" n="5,8.15cd">caitrābhāvasya hetutvaṃ gehe 'bhāvaś ca saṃsthitaḥ ||</p>
    <p xml:id="v5,8.16ab" n="5,8.16ab">pūrvaṃ na cāgṛhītasya dharmiṇaḥ syāt prameyatā |</p>
    <p xml:id="v5,8.16cd" n="5,8.16cd">na cātra bāhyadeśo vā caitro vā gṛhyate purā ||</p>
    <p xml:id="v5,8.17ab" n="5,8.17ab">nadīpūreṇa yā vṛṣṭir upariṣṭāt pratīyate |</p>
    <p xml:id="v5,8.17cd" n="5,8.17cd">deśe katham adṛṣṭe tu pakṣadharmatvasambhavaḥ ||</p>
    <p xml:id="v5,8.18ab" n="5,8.18ab">vṛṣṭimatparadeśatvaṃ nadīpuravato 'tra tu |</p>
    <p xml:id="v5,8.18cd" n="5,8.18cd">deśasya pratipadyante yadvārthāpattir eva sā ||</p>
    <p xml:id="v5,8.19ab" n="5,8.19ab">jīvataś ca gṛhābhāvaḥ pakṣadharmo 'tra kalpyate |</p>
    <p xml:id="v5,8.19cd" n="5,8.19cd">tatsaṃvittir bahirbhāvaṃ na cābuddhvopajāyate ||</p>
    <p xml:id="v5,8.20ab" n="5,8.20ab">agnimattānapekṣā tu dhūmavattā pratīyate |</p>
    <p xml:id="v5,8.20cd" n="5,8.20cd">na tadgrahaṇavelāyām agnyadhīnaṃ hi kiñcana ||</p>
    <p xml:id="v5,8.21ab" n="5,8.21ab">gehābhāvas tu yaḥ śuddho vidyamānatvavarjitaḥ |</p>
    <p xml:id="v5,8.21cd" n="5,8.21cd">sa mṛteṣv api dṛṣṭatvād bahirvṛtter na sādhakaḥ ||</p>
    <p xml:id="v5,8.22ab" n="5,8.22ab">vidyamānatvasaṃsṛṣṭagṛhābhāvadhiyānayā |</p>
    <p xml:id="v5,8.22cd" n="5,8.22cd">gehād utkālitaś caitro vidyate bahir eva hi ||</p>
    <p xml:id="v5,8.23ab" n="5,8.23ab">gehābhāvatvamātraṃ tu yat svatantraṃ pratīyate |</p>
    <p xml:id="v5,8.23cd" n="5,8.23cd">na tāvatā bahirbhāvaś caitrasyaivāvadhāryate ||</p>
    <p xml:id="v5,8.24ab" n="5,8.24ab">siddhe sadbhāvavijñāne gehābhāvadhiyātra tu |</p>
    <p xml:id="v5,8.24cd" n="5,8.24cd">gehād utkālitā sattā bahir evāvatiṣṭhate ||</p>
    <p xml:id="v5,8.25ab" n="5,8.25ab">tenāsya nirapekṣasya vyabhicāro mṛtādinā |</p>
    <p xml:id="v5,8.25cd" n="5,8.25cd">yasya tv avyabhicāritvaṃ na tato 'nyat pratīyate ||</p>
    <p xml:id="v5,8.26ab" n="5,8.26ab">tasmāt pratyakṣato gehe caitrābhāve hy abhāvataḥ |</p>
    <p xml:id="v5,8.26cd" n="5,8.26cd">jñāte yat sattvavijñānaṃ tad evedaṃ bahiḥ sthitam ||</p>
    <p xml:id="v5,8.27ab" n="5,8.27ab">pakṣadharmātmalābhāya bahirbhāvaḥ praveśitaḥ |</p>
    <p xml:id="v5,8.27cd" n="5,8.27cd">tadviśiṣṭo 'numeyaḥ syāt pakṣadharmānvayādibhiḥ ||</p>
    <p xml:id="v5,8.28ab" n="5,8.28ab">pakṣadharmādivijñānaṃ bahiḥ sambodhato yadi |</p>
    <p xml:id="v5,8.28cd" n="5,8.28cd">taiś ca tadbodhato 'vaśyam anyonyāśrayatā bhavet ||</p>
    <p xml:id="v5,8.29ab" n="5,8.29ab">anyathānupapattau tu prameyānupraveśitā |</p>
    <p xml:id="v5,8.29cd" n="5,8.29cd">tādrūpyeṇaiva vijñānān na doṣaḥ pratibhāti naḥ ||</p>
    <p xml:id="v5,8.30ab" n="5,8.30ab">avinābhāvitā cātra tadaiva parikalpyate |</p>
    <p xml:id="v5,8.30cd" n="5,8.30cd">na prāg avadhṛtety evaṃ saty apy eṣā na kāraṇam ||</p>
    <p xml:id="v5,8.31ab" n="5,8.31ab">gṛhābhāvabahirbhāvau na ca dṛṣṭau niyogataḥ |</p>
    <p xml:id="v5,8.31cd" n="5,8.31cd">sāhitye 'pi pramāṇaṃ ca tayor anyan na vidyate ||</p>
    <p xml:id="v5,8.32ab" n="5,8.32ab">anyathānupapattyaiva hy ekenānyat pratīyate |</p>
    <p xml:id="v5,8.32cd" n="5,8.32cd">tathā na kalpyate tac cet sāhityaṃ na pratīyate ||</p>
    <p xml:id="v5,8.33ab" n="5,8.33ab">tena sambandhavelāyāṃ sambandhyanyataro dhruvam |</p>
    <p xml:id="v5,8.33cd" n="5,8.33cd">arthāpattyāvagantavyaḥ paścād asty anumānatā ||</p>
    <p xml:id="v5,8.34ab" n="5,8.34ab">gṛhadvāri sthito yas tu bahirbhāvaṃ prakalpayet |</p>
    <p xml:id="v5,8.34cd" n="5,8.34cd">yadaikasminn ayaṃ deśe na tadānyatra vidyate ||</p>
    <p xml:id="v5,8.35ab" n="5,8.35ab">tadāpy avidyamānatvaṃ na sarvatra pratīyate |</p>
    <p xml:id="v5,8.35cd" n="5,8.35cd">na caikadeśe nāstitvād vyāptir hetor bhaviṣyati ||</p>
    <p xml:id="v5,8.36ab" n="5,8.36ab">nanv atrāvidyamānatvaṃ gamyate 'nupalabdhitaḥ |</p>
    <p xml:id="v5,8.36cd" n="5,8.36cd">sā cāprayatnasādhyatvād ekasthasyaiva sidhyati ||</p>
    <p xml:id="v5,8.37ab" n="5,8.37ab">naitayānupalabdhyātra vastvabhāvaḥ pratīyate |</p>
    <p xml:id="v5,8.37cd" n="5,8.37cd">taddeśāgamanāt sā hi dūrastheṣv asti satsv api ||</p>
    <p xml:id="v5,8.38ab" n="5,8.38ab">gatvā gatvā tu tān deśān yady artho nopalabhyate |</p>
    <p xml:id="v5,8.38cd" n="5,8.38cd">tato 'nyakāraṇābhāvād asann ity avagamyate ||</p>
    <p xml:id="v5,8.39ab" n="5,8.39ab">nanu cāgnyādyabhāve 'pi dhūmādivyatirekiṇām |</p>
    <p xml:id="v5,8.39cd" n="5,8.39cd">taddeśāgamanāt spaṣṭo vyatireko na sidhyati ||</p>
    <p xml:id="v5,8.40ab" n="5,8.40ab">yasya vastvantarābhāvaḥ prameyas tasya duṣyati |</p>
    <p xml:id="v5,8.40cd" n="5,8.40cd">mama tv adṛṣṭamātreṇa gamakaḥ sahacāriṇaḥ ||</p>
    <p xml:id="v5,8.41ab" n="5,8.41ab">nanv evam itaratrāpi sambandho 'nupalabdhitaḥ |</p>
    <p xml:id="v5,8.41cd" n="5,8.41cd">caitrābhāvasya bhāvena dṛṣṭatvād upapadyate ||</p>
    <p xml:id="v5,8.42ab" n="5,8.42ab">sāhitye mitadeśatvāt prasiddhe cāgnidhūmayoḥ |</p>
    <p xml:id="v5,8.42cd" n="5,8.42cd">vyatirekasya cādṛṣṭer gamakatvaṃ prakalpyate ||</p>
    <p xml:id="v5,8.43ab" n="5,8.43ab">iha sāhityam evedam ekasya sahabhāvinaḥ |</p>
    <p xml:id="v5,8.43cd" n="5,8.43cd">anantadeśavarttitvān na tāvad upapadyate ||</p>
    <p xml:id="v5,8.44ab" n="5,8.44ab">nanu deśāntaraṃ śūnyaṃ caitreṇaivaṃ pratīyate |</p>
    <p xml:id="v5,8.44cd" n="5,8.44cd">taddeśavyatiriktatvāt samīpasthitadeśavat ||</p>
    <p xml:id="v5,8.45ab" n="5,8.45ab">viruddhāvyabhicāritvaṃ tadvad eva hi gamyate |</p>
    <p xml:id="v5,8.45cd" n="5,8.45cd">samīpadeśabhinnatvāt caitrādhiṣṭhitadeśavat ||</p>
    <p xml:id="v5,8.46ab" n="5,8.46ab">puruṣasya tu kārtsnyena yad ekatropalambhanam |</p>
    <p xml:id="v5,8.46cd" n="5,8.46cd">tasyānyathā na siddhiḥ syād ity anyeṣv asya nāstitā ||</p>
    <p xml:id="v5,8.47ab" n="5,8.47ab">tenārthāpattipūrvatvam atra yatra ca kāraṇe |</p>
    <p xml:id="v5,8.47cd" n="5,8.47cd">kāryādarśanataḥ śakter astitvaṃ sampratīyate ||</p>
    <p xml:id="v5,8.48ab" n="5,8.48ab">kāryasya nanu liṅgatvaṃ na sambandhānapekṣaṇāt |</p>
    <p xml:id="v5,8.48cd" n="5,8.48cd">dṛṣṭvā sambandhitāṃ caiṣā śaktir gamyeta nānyathā ||</p>
    <p xml:id="v5,8.49ab" n="5,8.49ab">taddarśane tadānīṃ ca pratyakṣāder asambhavāt |</p>
    <p xml:id="v5,8.49cd" n="5,8.49cd">arthāpatteḥ pramāṇatvaṃ trailakṣaṇyād vinā bhavet ||</p>
    <p xml:id="v5,8.50ab" n="5,8.50ab">anumānād abhinnatvān noktau jayaparājayau |</p>
    <p xml:id="v5,8.50cd" n="5,8.50cd">vadhyaghātakabhāvena yau sarpanakulādiṣu ||</p>
    <p xml:id="v5,8.51ab" n="5,8.51ab">pīno divā na bhuṅkte cety evamādivacaḥ śrutau |</p>
    <p xml:id="v5,8.51cd" n="5,8.51cd">rātribhojanavijñānaṃ śrutārthāpattir ucyate ||</p>
    <p xml:id="v5,8.52ab" n="5,8.52ab">tām arthagocarāṃ kecid apare śabdagocarām |</p>
    <p xml:id="v5,8.52cd" n="5,8.52cd">kalpayanty āgamāc cainām abhinnāṃ pratijānate ||</p>
    <p xml:id="v5,8.53ab" n="5,8.53ab">prāyaśaś cānayā vede vyavahāro vyavasthitaḥ |</p>
    <p xml:id="v5,8.53cd" n="5,8.53cd">so 'vaidikaḥ prasajyeta yady eṣā bhidyate tataḥ ||</p>
    <p xml:id="v5,8.54ab" n="5,8.54ab">vacanasya śrutasyaiva so 'py arthaḥ kaiścid āśritaḥ |</p>
    <p xml:id="v5,8.54cd" n="5,8.54cd">tadarthopaplutasyānyair iṣṭo vākyāntarasya tu ||</p>
    <p xml:id="v5,8.55ab" n="5,8.55ab">na tāvac chrūyamāṇasya vacaso 'rtho 'yam iṣyate |</p>
    <p xml:id="v5,8.55cd" n="5,8.55cd">na hy anekārthatā yuktā vākye vācakatā tathā ||</p>
    <p xml:id="v5,8.56ab" n="5,8.56ab">padārthānvayarūpeṇa vākyārtho hi pratīyate |</p>
    <p xml:id="v5,8.56cd" n="5,8.56cd">na rātryādipadārthaś ca divāvākyena gamyate ||</p>
    <p xml:id="v5,8.57ab" n="5,8.57ab">na divādipadārthānāṃ saṃsargo rātribhojanam |</p>
    <p xml:id="v5,8.57cd" n="5,8.57cd">na bhedo yena tadvākyaṃ tasya syāt pratipādakam ||</p>
    <p xml:id="v5,8.58ab" n="5,8.58ab">anyārthavyāpṛtatvāc ca na dvitīyārthakalpanā |</p>
    <p xml:id="v5,8.58cd" n="5,8.58cd">tasmād vākyāntareṇāyaṃ buddhisthena pratīyate ||</p>
    <p xml:id="v5,8.59ab" n="5,8.59ab">tasya cāgamikatve 'pi yat tad vākyaṃ pratīyate |</p>
    <p xml:id="v5,8.59cd" n="5,8.59cd">pramāṇaṃ tasya vaktavyaṃ pratyakṣādiṣu yad bhavet ||</p>
    <p xml:id="v5,8.60ab" n="5,8.60ab">na hy anuccārite vākye pratyakṣaṃ tāvad iṣyate |</p>
    <p xml:id="v5,8.60cd" n="5,8.60cd">nānumānaṃ na cedaṃ hi dṛṣṭaṃ tena saha kvacit ||</p>
    <p xml:id="v5,8.61ab" n="5,8.61ab">yadi tv anupalabdhe 'pi sambandhe liṅgateṣyate |</p>
    <p xml:id="v5,8.61cd" n="5,8.61cd">taduccāraṇamātreṇa sarvavākyamatir bhavet ||</p>
    <p xml:id="v5,8.62ab" n="5,8.62ab">na cārthāpattigamyāni sarvaiḥ sarvavacāṃsi hi |</p>
    <p xml:id="v5,8.62cd" n="5,8.62cd">sambaddhāny upalabdhāni yena teṣv anumā bhavet ||</p>
    <p xml:id="v5,8.63ab" n="5,8.63ab">na ca sattānumānena viśeṣo vānumīyate |</p>
    <p xml:id="v5,8.63cd" n="5,8.63cd">iha vākyaviśeṣasya sattaiva tv avagamyate ||</p>
    <p xml:id="v5,8.64ab" n="5,8.64ab">pūrvasiddhaḥ svatantro 'rthaḥ svatantreṇa viśeṣitaḥ |</p>
    <p xml:id="v5,8.64cd" n="5,8.64cd">dharmādharmaviśiṣṭo 'tra nānumeyaḥ pratīyate ||</p>
    <p xml:id="v5,8.65ab" n="5,8.65ab">atha śrutasya vākyasya mīyate tadviśiṣṭatā |</p>
    <p xml:id="v5,8.65cd" n="5,8.65cd">tataḥ pakṣo 'bhyupetaḥ syād aprasiddhaviśeṣaṇaḥ ||</p>
    <p xml:id="v5,8.66ab" n="5,8.66ab">kiñ ca liṅgāntarābhāvād etasya yadi liṅgatā |</p>
    <p xml:id="v5,8.66cd" n="5,8.66cd">pratijñārthaikadeśatvaṃ padavat te prasajyate ||</p>
    <p xml:id="v5,8.67ab" n="5,8.67ab">tadvad eva nirākāryā vacaso dharmadharmitā |</p>
    <p xml:id="v5,8.67cd" n="5,8.67cd">nāgṛhīte hi taddharmo gṛhīte nānumeyatā ||</p>
    <p xml:id="v5,8.68ab" n="5,8.68ab">kriyākārakasambandhād ṛte nāsti tu dharmatā |</p>
    <p xml:id="v5,8.68cd" n="5,8.68cd">avācakatayā caitan na dharmo viṣayātmanā ||</p>
    <p xml:id="v5,8.69ab" n="5,8.69ab">pratīter vācakatvaṃ cet prasaktānekaśaktitā |</p>
    <p xml:id="v5,8.69cd" n="5,8.69cd">anumāviṣayotthaṃ tu dharmatvaṃ niṣphalaṃ bhavet ||</p>
    <p xml:id="v5,8.70ab" n="5,8.70ab">padārthair api tadvākyaṃ nāsambandhāt pratīyate |</p>
    <p xml:id="v5,8.70cd" n="5,8.70cd">sāmānyānyanyathāsiddher viśeṣaṃ gamayanti hi ||</p>
    <p xml:id="v5,8.71ab" n="5,8.71ab">na tu vākyāntareṇaiṣāṃ vinā kiñcin na sidhyati |</p>
    <p xml:id="v5,8.71cd" n="5,8.71cd">na cāpy anyaḥ prakāro 'sti tena vākyena saṅgatau ||</p>
    <p xml:id="v5,8.72ab" n="5,8.72ab">athaitad vāci kalpyeta vākyam anyat tathaiva ca |</p>
    <p xml:id="v5,8.72cd" n="5,8.72cd">prasaṅgāt tatra dūre 'pi nāsambandhāt pramucyate ||</p>
    <p xml:id="v5,8.73ab" n="5,8.73ab">tataś ca prathamād eva varaṃ jñātum asaṅgatāt |</p>
    <p xml:id="v5,8.73cd" n="5,8.73cd">anvayavyatirekau ca pratiṣedhyau pade yathā ||</p>
    <p xml:id="v5,8.74ab" n="5,8.74ab">śrutavākyena sādṛśyaṃ nāśrutasyāsti kiñcana |</p>
    <p xml:id="v5,8.74cd" n="5,8.74cd">tasmād anupamānatvam arthasyāpy anayā diśā ||</p>
    <p xml:id="v5,8.75ab" n="5,8.75ab">upamānatvaliṅgatve vākyaṃ prati nivārite |</p>
    <p xml:id="v5,8.75cd" n="5,8.75cd">arthe 'pi caivam eva syāt tasmāt pūrveṣv asambhavaḥ ||</p>
    <p xml:id="v5,8.76ab" n="5,8.76ab">ataḥ śrutasya vākyasya yad arthapratipādanam |</p>
    <p xml:id="v5,8.76cd" n="5,8.76cd">tadātmalābha eva syād vinā nety etad iṣyate ||</p>
    <p xml:id="v5,8.77ab" n="5,8.77ab">etadarthād vinā nāyam ity arthaḥ kiṃ na kalpyate |</p>
    <p xml:id="v5,8.77cd" n="5,8.77cd">vākyārthavac ca kiṃ nāyam āgamārthaḥ pratīyate ||</p>
    <p xml:id="v5,8.78ab" n="5,8.78ab">savikalpakavijñānaiḥ śabdaḥ pūrvaṃ pratīyate |</p>
    <p xml:id="v5,8.78cd" n="5,8.78cd">labdhaprayojane vākye paraṃ nāgamikaṃ ca naḥ ||</p>
    <p xml:id="v5,8.79ab" n="5,8.79ab">nanu cāsati sambandhe sati vānavadhārite |</p>
    <p xml:id="v5,8.79cd" n="5,8.79cd">gamyajñānam idaṃ vākyaṃ prasajyetāpramāṇakam ||</p>
    <p xml:id="v5,8.80ab" n="5,8.80ab">sambandhasya pramāṇatvaṃ sthitaṃ kiñceśvarājñayā |</p>
    <p xml:id="v5,8.80cd" n="5,8.80cd">pratyakṣasya pramāṇatvaṃ kathaṃ vā saṅgater vinā ||</p>
    <p xml:id="v5,8.81ab" n="5,8.81ab">astīndriyārthasambandhas tatra cen nānapekṣaṇāt |</p>
    <p xml:id="v5,8.81cd" n="5,8.81cd">na hi pratyakṣavelāyāṃ sarveṇāsau nirūpyate ||</p>
    <p xml:id="v5,8.82ab" n="5,8.82ab">yenāpi tu nirūpyeta paścād anubhavād asau |</p>
    <p xml:id="v5,8.82cd" n="5,8.82cd">na syād eva pramāṇāṅgam asatā tulya eva saḥ ||</p>
    <p xml:id="v5,8.83ab" n="5,8.83ab">aprāpyakāriṇī yeṣāṃ cakṣuḥśrotre ca te yathā |</p>
    <p xml:id="v5,8.83cd" n="5,8.83cd">tajjñānasya pramāṇatvam icchanty evaṃ bhaviṣyati ||</p>
    <p xml:id="v5,8.84ab" n="5,8.84ab">tasmād asattve sattve vā sambandhasya yad eva naḥ |</p>
    <p xml:id="v5,8.84cd" n="5,8.84cd">jāyetābhaṅguraṃ jñānaṃ tasyaiva syāt pramāṇatā ||</p>
    <p xml:id="v5,8.85ab" n="5,8.85ab">na cāpy asyāḥ pramāṇatve kaścid vipratipadyate |</p>
    <p xml:id="v5,8.85cd" n="5,8.85cd">bhedābhede visaṃvādaḥ kṛtas tatra ca nirṇayaḥ ||</p>
    <p xml:id="v5,8.86ab" n="5,8.86ab">kṛte yatra ca sambandhād buddhir eva na jāyate |</p>
    <p xml:id="v5,8.86cd" n="5,8.86cd">tatra ki kriyatāṃ so 'pi prāmāṇye naiva kāraṇam ||</p>
    <p xml:id="v5,8.87ab" n="5,8.87ab">smṛtyā śrutir yā parikalpyate 'smin liṅgādibhir yā viniyojikā ca |</p>
    <p xml:id="v5,8.87cd" n="5,8.87cd">phalādibhir yat paripūraṇaṃ ca sambandhadṛk tatra na kācid asti ||</p>
    <p xml:id="v5,8.88ab" n="5,8.88ab">tat sarvam ityādy asamañjasaṃ syān na cediyaṃ syād anumānato 'nyā |</p>
    <p xml:id="v5,8.88cd" n="5,8.88cd">evaṃsvabhāvāpy anumānaśabdaṃ labheta ced asti yathepsitaṃ naḥ ||</p>
    <p xml:id="v5,9.1ab" n="5,9.1ab">pramāṇapañcakaṃ yatra vasturūpe na jāyate |</p>
    <p xml:id="v5,9.1cd" n="5,9.1cd">vastusattāvabodhārthaṃ tatrābhāvapramāṇatā ||</p>
    <p xml:id="v5,9.2ab" n="5,9.2ab">vastvasaṅkarasiddhiś ca tatprāmāṇyasamāśrayā |</p>
    <p xml:id="v5,9.2cd" n="5,9.2cd">kṣīre dadhyādi yan nāsti prāgabhāvaḥ sa ucyate ||</p>
    <p xml:id="v5,9.3ab" n="5,9.3ab">nāstitā payaso dadhni pradhvaṃsābhāva iṣyate |</p>
    <p xml:id="v5,9.3cd" n="5,9.3cd">gavi yo 'śvādyabhāvas tu so 'nyonyābhāva ucyate ||</p>
    <p xml:id="v5,9.4ab" n="5,9.4ab">śiraso 'vayavā nimnā vṛddhikāṭhinyavarjitāḥ |</p>
    <p xml:id="v5,9.4cd" n="5,9.4cd">śaśaśṛṅgādirūpeṇa so 'tyantābhāva ucyate ||</p>
    <p xml:id="v5,9.5ab" n="5,9.5ab">kṣīre dadhi bhaved evaṃ dadhni kṣīraṃ ghaṭe paṭaḥ |</p>
    <p xml:id="v5,9.5cd" n="5,9.5cd">śaśe śṛṅgaṃ pṛthivyādau caitanyaṃ mūrtir ātmani ||</p>
    <p xml:id="v5,9.6ab" n="5,9.6ab">apsu gandho rasaś cāgnau vāyau rūpeṇa tau saha |</p>
    <p xml:id="v5,9.6cd" n="5,9.6cd">vyomni saṃsparśitā te ca na ced asya pramāṇatā ||</p>
    <p xml:id="v5,9.7ab" n="5,9.7ab">na ca syād vyavahāro 'yaṃ kāraṇādivibhāgataḥ |</p>
    <p xml:id="v5,9.7cd" n="5,9.7cd">prāgabhāvādibhedena nābhāvo bhidyate yadi ||</p>
    <p xml:id="v5,9.8ab" n="5,9.8ab">na cāvastuna ete syur bhedās tenāsya vastutā |</p>
    <p xml:id="v5,9.8cd" n="5,9.8cd">kāryādīnām abhāvaḥ ko yo 'bhāvaḥ kāraṇāditaḥ ||</p>
    <p xml:id="v5,9.9ab" n="5,9.9ab">yadvānuvṛttivyāvṛttibuddhigrāhyo yatas tv ayam |</p>
    <p xml:id="v5,9.9cd" n="5,9.9cd">tasmād gavādivad vastu, prameyatvāc ca gamyate ||</p>
    <p xml:id="v5,9.10ab" n="5,9.10ab">na caupacārikatvaṃ vā bhrāntir vāpi yadṛcchayā |</p>
    <p xml:id="v5,9.10cd" n="5,9.10cd">bhavaty ato na sāmānyaviśeṣātmakatā mṛṣā ||</p>
    <p xml:id="v5,9.11ab" n="5,9.11ab">pratyakṣāder anutpattiḥ pramāṇābhāva ucyate |</p>
    <p xml:id="v5,9.11cd" n="5,9.11cd">sātmanaḥ pariṇāmo vā vijñānaṃ vākyavastuni ||</p>
    <p xml:id="v5,9.12ab" n="5,9.12ab">svarūpapararūpābhyāṃ nityaṃ sadasadātmake |</p>
    <p xml:id="v5,9.12cd" n="5,9.12cd">vastuni jñāyate kaiś cid rūpaṃ kiñ cit kadā cana ||</p>
    <p xml:id="v5,9.13ab" n="5,9.13ab">yasya yatra yadodbhūtir jighṛkṣā vopajāyate |</p>
    <p xml:id="v5,9.13cd" n="5,9.13cd">cetyate 'nubhavas tasy tena ca vyapadiśyate ||</p>
    <p xml:id="v5,9.14ab" n="5,9.14ab">tasyopakārakatvena varttate 'śastadetaraḥ |</p>
    <p xml:id="v5,9.14cd" n="5,9.14cd">ubhayor api saṃvittāv ubhayānugamo 'sti hi ||</p>
    <p xml:id="v5,9.15ab" n="5,9.15ab">ayam eveti yo hy eṣa bhāve bhavati nirṇayaḥ |</p>
    <p xml:id="v5,9.15cd" n="5,9.15cd">naiṣa vastvantarābhāvasaṃvittyanugamād ṛte ||</p>
    <p xml:id="v5,9.16ab" n="5,9.16ab">nāstīty api ca saṃvittir na vastvanugamād ṛte |</p>
    <p xml:id="v5,9.16cd" n="5,9.16cd">jñānaṃ na jāyate kiñ cid upaṣṭambhanavarjitam ||</p>
    <p xml:id="v5,9.17ab" n="5,9.17ab">pratyakṣādyavatāras tu bhāvāṃśo gṛhyate yadā |</p>
    <p xml:id="v5,9.17cd" n="5,9.17cd">vyāpāras tadanutpatter abhāvāṃśe jighṛkṣite ||</p>
    <p xml:id="v5,9.18ab" n="5,9.18ab">na tāvad indriyair eṣā nāstīty utpadyate matiḥ |</p>
    <p xml:id="v5,9.18cd" n="5,9.18cd">bhāvāṃśenaiva saṃyogo yogyatvādindriyasya hi ||</p>
    <p xml:id="v5,9.19ab" n="5,9.19ab">nanu bhāvād abhinnatvāt samprayogo 'sti tena ca |</p>
    <p xml:id="v5,9.19cd" n="5,9.19cd">na hy atyantam abhedo 'sti rūpādivad ihāpi naḥ ||</p>
    <p xml:id="v5,9.20ab" n="5,9.20ab">dharmayor bheda iṣṭo hi dharmyabhede 'pi naḥ sthite |</p>
    <p xml:id="v5,9.20cd" n="5,9.20cd">udbhavābhibhavātmatvād grahaṇaṃ cāvatiṣṭhate ||</p>
    <p xml:id="v5,9.21ab" n="5,9.21ab">idam eva nimittaṃ ca vivekasya pratīyate |</p>
    <p xml:id="v5,9.21cd" n="5,9.21cd">bhāvābhāvadhiyor akṣaiḥ sambandho 'kṣānapekṣaṇam ||</p>
    <p xml:id="v5,9.22ab" n="5,9.22ab">rūpāder api bhedaṃ ca ke cid grāhakabhedataḥ |</p>
    <p xml:id="v5,9.22cd" n="5,9.22cd">varṇayanti yathaikasya puṃsaḥ putrādirūpatām ||</p>
    <p xml:id="v5,9.23ab" n="5,9.23ab">buddhimātrakṛto bhedo rūpādau nityam eva hi |</p>
    <p xml:id="v5,9.23cd" n="5,9.23cd">na ca deśādyabhinnānāṃ samudāyāvakalanā ||</p>
    <p xml:id="v5,9.24ab" n="5,9.24ab">sadguṇadravyarūpeṇa rūpāder ekateṣyate |</p>
    <p xml:id="v5,9.24cd" n="5,9.24cd">svarūpāpekṣayā caiṣāṃ parasparavibhinnatā ||</p>
    <p xml:id="v5,9.25ab" n="5,9.25ab">yadi tadvadapekṣātra na syād bhedo 'tra naiva hi |</p>
    <p xml:id="v5,9.25cd" n="5,9.25cd">sadasadrūpatā buddher bhaved anyataratra naḥ ||</p>
    <p xml:id="v5,9.26ab" n="5,9.26ab">tatsambandhe sad ityevaṃ tadrūpatvaṃ pratīyate |</p>
    <p xml:id="v5,9.26cd" n="5,9.26cd">nāsty atredam itīdaṃ tu tadasaṃyogahetukam ||</p>
    <p xml:id="v5,9.27ab" n="5,9.27ab">gṛhītvā vastusadbhāvaṃ smṛtvā ca pratiyoginam |</p>
    <p xml:id="v5,9.27cd" n="5,9.27cd">mānasaṃ nāstitājñānaṃ jāyate 'kṣānapekṣaṇāt ||</p>
    <p xml:id="v5,9.28ab" n="5,9.28ab">svarūpamātraṃ dṛṣṭvāpi paścāt kiñ cit smarann api |</p>
    <p xml:id="v5,9.28cd" n="5,9.28cd">tatrānyanāstitāṃ pṛṣṭas tadaiva pratipadyate ||</p>
    <p xml:id="v5,9.29ab" n="5,9.29ab">na cāpy atrānumānatvaṃ liṅgābhāvāt pratīyate |</p>
    <p xml:id="v5,9.29cd" n="5,9.29cd">bhāvāṃśo nanu liṅgaṃ syāt, tadānīṃ nājighṛkṣaṇāt ||</p>
    <p xml:id="v5,9.30ab" n="5,9.30ab">abhāvāvagater janma bhāvāṃśe hy ajighṛkṣite |</p>
    <p xml:id="v5,9.30cd" n="5,9.30cd">tasmin pratīyamāne tu nābhāve jāyate matiḥ ||</p>
    <p xml:id="v5,9.31ab" n="5,9.31ab">na caiṣa prakṣadharmatvaṃ padavat pratipadyate |</p>
    <p xml:id="v5,9.31cd" n="5,9.31cd">saha sarvair abhāvaiś ca bhāvo naikāntato gataḥ ||</p>
    <p xml:id="v5,9.32ab" n="5,9.32ab">kva cid bhāve 'pi sadbhāvo jñāto yasya kadā cana |</p>
    <p xml:id="v5,9.32cd" n="5,9.32cd">tasyābhāvo 'pi tatraiva kadā cid avagamyate ||</p>
    <p xml:id="v5,9.33ab" n="5,9.33ab">yatrāpy adṛṣṭapūrvatvaṃ yadabhāvasya tatra ca |</p>
    <p xml:id="v5,9.33cd" n="5,9.33cd">tadabhāvamatir dṛṣṭā sambandhe 'kṣānapekṣayā ||</p>
    <p xml:id="v5,9.34ab" n="5,9.34ab">kasya cid yadi bhāvasya syād abhāvena kena cit |</p>
    <p xml:id="v5,9.34cd" n="5,9.34cd">sambandhadarśanam, tatra sarvamānaṃ prasajyate ||</p>
    <p xml:id="v5,9.35ab" n="5,9.35ab">gṛhīte 'pi ca bhāvāṃśe naivābhāve 'nyavastunaḥ |</p>
    <p xml:id="v5,9.35cd" n="5,9.35cd">sarvatra matir ityevaṃ vyabhicārād aliṅgatā ||</p>
    <p xml:id="v5,9.36ab" n="5,9.36ab">sambandhe gṛhyamāṇe ca sambandhigrahaṇaṃ dhruvam |</p>
    <p xml:id="v5,9.36cd" n="5,9.36cd">tatrābhāvamatiḥ kena pramāṇopajāyate ||</p>
    <p xml:id="v5,9.37ab" n="5,9.37ab">tadānīṃ na hi liṅgena sambandhigrahaṇaṃ bhavet |</p>
    <p xml:id="v5,9.37cd" n="5,9.37cd">tatrāvaśyam abhāvasya pramāṇāntarato gatiḥ ||</p>
    <p xml:id="v5,9.38ab" n="5,9.38ab">pratyakṣāder anutpattir na tu liṅgaṃ bhaviṣyati |</p>
    <p xml:id="v5,9.38cd" n="5,9.38cd">na viśeṣaṇasambandhas tasyāḥ sāmānyato bhavet ||</p>
    <p xml:id="v5,9.39ab" n="5,9.39ab">na cāpy abhāvasāmānye pramāṇam upajāyate |</p>
    <p xml:id="v5,9.39cd" n="5,9.39cd">vyabhicārād viśeṣās tu pratīyeran kathaṃ tayā ||</p>
    <p xml:id="v5,9.40ab" n="5,9.40ab">na cānavagataṃ liṅgaṃ gṛhyate ced asāv api |</p>
    <p xml:id="v5,9.40cd" n="5,9.40cd">abhāvatvād abhāvena gṛhyetānyena hetunā ||</p>
    <p xml:id="v5,9.41ab" n="5,9.41ab">sa cānyena grahītavyo nāgṛhīte hi liṅgatā |</p>
    <p xml:id="v5,9.41cd" n="5,9.41cd">tadgṛhītir hi liṅgena syād anyenety anantatā ||</p>
    <p xml:id="v5,9.42ab" n="5,9.42ab">liṅgābhāve tathaiva syād anavastheyam ity ataḥ |</p>
    <p xml:id="v5,9.42cd" n="5,9.42cd">kvāpy asya syāt pramāṇatvaṃ liṅgatvena vinā dhruvam ||</p>
    <p xml:id="v5,9.43ab" n="5,9.43ab">nāstīti dhīḥ phalaṃ caiṣā pratyakṣāder ajanmanaḥ |</p>
    <p xml:id="v5,9.43cd" n="5,9.43cd">tasyaiva ca pramāṇatvam ānantaryāt pratīyate ||</p>
    <p xml:id="v5,9.44ab" n="5,9.44ab">trilakṣaṇena yā buddhir janyate sānumeṣyate |</p>
    <p xml:id="v5,9.44cd" n="5,9.44cd">na cānutpattirūpasya kāraṇāpekṣitā kva cit ||</p>
    <p xml:id="v5,9.45ab" n="5,9.45ab">mānaṃ katham abhāvaś cet, prameyaṃ cāsya kīdṛśam |</p>
    <p xml:id="v5,9.45cd" n="5,9.45cd">meyo yadvadabhavo hi mānam apy evam iṣyatām ||</p>
    <p xml:id="v5,9.46ab" n="5,9.46ab">bhāvātmake tathā meye nābhāvasya pramāṇatā |</p>
    <p xml:id="v5,9.46cd" n="5,9.46cd">tathābhāvaprameye 'pi na bhāvasya pramāṇatā ||</p>
    <p xml:id="v5,9.47ab" n="5,9.47ab">bhāvātmakasya mānatvaṃ na ca rājājñayā sthitam |</p>
    <p xml:id="v5,9.47cd" n="5,9.47cd">paricchedaphalatvād dhi prāmāṇyaṃ syād dvayor api ||</p>
    <p xml:id="v5,9.48ab" n="5,9.48ab">yadi cāsya pramāṇatvam abhāvatvena neṣyate |</p>
    <p xml:id="v5,9.48cd" n="5,9.48cd">vastunaḥ kāraṇatvaṃ hi dṛṣṭam ity abhimānitā ||</p>
    <p xml:id="v5,9.49ab" n="5,9.49ab">na liṅgatvaprameyatve bhavetāṃ tadvad eva hi |</p>
    <p xml:id="v5,9.49cd" n="5,9.49cd">tathā sati ca pūrvokto vyavahāro na sidhyati ||</p>
    <p xml:id="v5,9.50ab" n="5,9.50ab">pramāṇānām anutpatter nābhāvasyāpi dharmatā |</p>
    <p xml:id="v5,9.50cd" n="5,9.50cd">yatrābhāvo 'sti tenāsyāḥ sambandho naiva vidyate ||</p>
    <p xml:id="v5,9.51ab" n="5,9.51ab">yo na sannihitas tatra tasya dharmo bhaved iyam |</p>
    <p xml:id="v5,9.51cd" n="5,9.51cd">na ca tasya prameyatvaṃ dharmadharmitvavarjanāt ||</p>
    <p xml:id="v5,9.52ab" n="5,9.52ab">abhāvena tu sambandho bhavet tadviṣayatvataḥ |</p>
    <p xml:id="v5,9.52cd" n="5,9.52cd">tajjānād viṣayatvaṃ ca jñāne meyaṃ na vidyate ||</p>
    <p xml:id="v5,9.53ab" n="5,9.53ab">saṃyogasamavāyādisambandho naiva vidyate |</p>
    <p xml:id="v5,9.53cd" n="5,9.53cd">nāgṛhīte hi dharmatvaṃ gṛhīte siddhasādhanam ||</p>
    <p xml:id="v5,9.54ab" n="5,9.54ab">abhāvaśabdavācyatvāt pratyakṣādeś ca bhidyate |</p>
    <p xml:id="v5,9.54cd" n="5,9.54cd">pramāṇānām abhāvo hi prameyāṇām abhāvavat ||</p>
    <p xml:id="v5,9.55ab" n="5,9.55ab">abhāvo vā pramāṇena svānurūpeṇa mīyate |</p>
    <p xml:id="v5,9.55cd" n="5,9.55cd">prameyatvād yathā bhāvas tasmād bhāvātmakāt pṛthak ||</p>
    <p xml:id="v5,9.56ab" n="5,9.56ab">karmāṇi sarvāṇi phalaiḥ samastaiḥ sarvair yathāvac ca yadaṅgakāṇḍaiḥ |</p>
    <p xml:id="v5,9.56cd" n="5,9.56cd">na saṅgatānīha parasparaṃ ca nāṅgaṃ tadetat prabhavaṃ kratūnām ||</p>
    <p xml:id="v5,9.57ab" n="5,9.57ab">yuktyāgamābhyām iti tarkito 'yaṃ pramāṇaṣaṭkaṃ pravibhajya bhāṣye |</p>
    <p xml:id="v5,9.57cd" n="5,9.57cd">tato 'dhikaṃ yad dvayam iṣṭam anyair bhedo na tasyety api siddham etat ||</p>
    <p xml:id="v5,9.58ab" n="5,9.58ab">iha bhavati śatādau sambhavādyāsahasrānmatir aviyutabhāvāt sānumānād abhinnā |</p>
    <p xml:id="v5,9.58cd" n="5,9.58cd">jagati bahu na tathyaṃ nityam aitihyam uktaṃ bhavati tu yadi satyaṃ nāgamād bhidyate tat ||</p>
    <p xml:id="v5,10.1ab" n="5,10.1ab">paralokaphalāḥ pūrvam ākṣiptāś codanāḥ paraiḥ |</p>
    <p xml:id="v5,10.1cd" n="5,10.1cd">idānīm aihikākṣepaḥ, sūtrakāreṇa codyate ||</p>
    <p xml:id="v5,10.2ab" n="5,10.2ab">citrāpaśuphalatvādiviṣayāś codaṇā mṛṣā |</p>
    <p xml:id="v5,10.2cd" n="5,10.2cd">pratyakṣādyadhikāre 'pi tair arthāsaṅgatir yataḥ ||</p>
    <p xml:id="v5,10.3ab" n="5,10.3ab">yadīdṛk tanmṛṣā dṛṣṭaṃ vipralipsor yathā vacaḥ |</p>
    <p xml:id="v5,10.3cd" n="5,10.3cd">nadītīre phalānīti tatrādṛśyāni tāni cet ||</p>
    <p xml:id="v5,10.4ab" n="5,10.4ab">na vā paśuphalā citrā svakāle tadadānaḥ |</p>
    <p xml:id="v5,10.4cd" n="5,10.4cd">snānabhujyādivat te 'pi tatsādhyā na bhavanti vā ||</p>
    <p xml:id="v5,10.5ab" n="5,10.5ab">tadutpattāvasadbhāvāt svarge tṛptisukhādivat |</p>
    <p xml:id="v5,10.5cd" n="5,10.5cd">vaidharmyeṇobhayatrāpi bhavetāṃ sukham ardane ||</p>
    <p xml:id="v5,10.6ab" n="5,10.6ab">ānantaryam ayuktaṃ cet, na sāmarthyāvabodhanāt |</p>
    <p xml:id="v5,10.6cd" n="5,10.6cd">śabdaikadeśabhūtena tena tat pratipāditam ||</p>
    <p xml:id="v5,10.7ab" n="5,10.7ab">kālāntarānupādānāt karmasvābhāvyato 'pi ca |</p>
    <p xml:id="v5,10.7cd" n="5,10.7cd">codyamānasya citrāder ānantaryaṃ viśeṣaṇam ||</p>
    <p xml:id="v5,10.8ab" n="5,10.8ab">atra tāvadasaṃvādo virodhaś cottarasya tu |</p>
    <p xml:id="v5,10.8cd" n="5,10.8cd">svargayānaviruddho hi bhasmībhāvo 'tra dṛśyate ||</p>
    <p xml:id="v5,10.9ab" n="5,10.9ab">yajñāyudhivaco mithyā pratyakṣeṇa virodhataḥ |</p>
    <p xml:id="v5,10.9cd" n="5,10.9cd">sādharmyeṇa śilāvākyaṃ vaidharmyeṇāptabhāṣitam ||</p>
    <p xml:id="v5,10.10ab" n="5,10.10ab">śarīrād yadi cānyaḥ syān nāsau yajñāyudhī bhavet |</p>
    <p xml:id="v5,10.10cd" n="5,10.10cd">na cāsya yajamānatvaṃ sadbhāvo 'pi ca durlabhaḥ ||</p>
    <p xml:id="v5,10.11ab" n="5,10.11ab">yadi syād vidhiśabdo 'tra naivādarśanato bhavet |</p>
    <p xml:id="v5,10.11cd" n="5,10.11cd">viśeṣo 'syeti bhedena nopāttaṃ syād idaṃ tataḥ ||</p>
    <p xml:id="v5,10.12ab" n="5,10.12ab">vidhiśabde bhaviṣyattvaṃ phalasya parikalpya hi |</p>
    <p xml:id="v5,10.12cd" n="5,10.12cd">virodhaparihāraḥ syād vartamāne 'pi nāsty asau ||</p>
    <p xml:id="v5,10.13ab" n="5,10.13ab">phalaṃ ca na bhaved evaṃ bhasmībhāvād vidhāv api |</p>
    <p xml:id="v5,10.13cd" n="5,10.13cd">tatsāmarthyena yā cānyā kalpanā tāṃ niṣedhati ||</p>
    <p xml:id="v5,10.14ab" n="5,10.14ab">prāyaś caivamprakāratvam arthavādeṣu dṛśyate |</p>
    <p xml:id="v5,10.14cd" n="5,10.14cd">mantreṣu ceti te sarve pakṣīkāryāḥ prayatnaḥ ||</p>
    <p xml:id="v5,10.15ab" n="5,10.15ab">evaṃ saty agnihotrādivākyeṣv api mṛṣārthatā |</p>
    <p xml:id="v5,10.15cd" n="5,10.15cd">vedavākyaikadeśatvāc citrādivacaneṣv api ||</p>
    <p xml:id="v5,11.1ab" n="5,11.1ab">svapakṣasādhanaṃ tāvat na mṛṣā vaidikaṃ vacaḥ |</p>
    <p xml:id="v5,11.1cd" n="5,11.1cd">svārthe vaktranapekṣatvāt padārthapadabuddhivat ||</p>
    <p xml:id="v5,11.2ab" n="5,11.2ab">tatkṛtaḥ pratyayaḥ samyaṅ nityavākyodbhavatvataḥ |</p>
    <p xml:id="v5,11.2cd" n="5,11.2cd">vākyabuddhivad eva atra pūrvoktāś cāpi hetavaḥ ||</p>
    <p xml:id="v5,11.3ab" n="5,11.3ab">nityān śabdārthasambandhānāśrityoktena hetunā |</p>
    <p xml:id="v5,11.3cd" n="5,11.3cd">svataḥ prāmāṇyasiddhyartham aprāmāṇye nir kṛte ||</p>
    <p xml:id="v5,11.4ab" n="5,11.4ab">asambandhodbhavatvena paro mithyātvam abravīt |</p>
    <p xml:id="v5,11.4cd" n="5,11.4cd">sambandho 'sti ca nityaś cety uktam autpattikādinā ||</p>
    <p xml:id="v5,11.5ab" n="5,11.5ab">mithyā tv asya nirāsārthaṃ tatparair neṣyate dvayam |</p>
    <p xml:id="v5,11.5cd" n="5,11.5cd">naiva cāsty atra sambandhaḥ kṛtako veti vakṣyate ||</p>
    <p xml:id="v5,11.6ab" n="5,11.6ab">asambhavena śeṣāṇāṃ saṃśleṣaḥ pariśiṣyate |</p>
    <p xml:id="v5,11.6cd" n="5,11.6cd">asminn eva ca sambandhe pratītir laukiko dhruvā ||</p>
    <p xml:id="v5,11.7ab" n="5,11.7ab">tanniṣedhamataḥ prāha na śabdo 'rthena saṅgataḥ |</p>
    <p xml:id="v5,11.7cd" n="5,11.7cd">taddeśānantarādṛṣṭer vindhyo himavatā yathā ||</p>
    <p xml:id="v5,11.8ab" n="5,11.8ab">evam artho dvayaṃ vāpi sādhanīyam asaṅgatam |</p>
    <p xml:id="v5,11.8cd" n="5,11.8cd">kṣuretyādi ca siddhyarthahetor uktam athāparaḥ ||</p>
    <p xml:id="v5,11.9ab" n="5,11.9ab">śaktirūpaṃ gṛhītvāha saṃśleṣo yadi vāryate |</p>
    <p xml:id="v5,11.9cd" n="5,11.9cd">sambandhasiddhasādhyatvam atha sambandhamātrakam ||</p>
    <p xml:id="v5,11.10ab" n="5,11.10ab">pitāputrādisambandhair anekāntaḥ prasajyate |</p>
    <p xml:id="v5,11.10cd" n="5,11.10cd">ekabhūmyādisambandhād dṛṣṭānte sādhyahīnatā ||</p>
    <p xml:id="v5,11.11ab" n="5,11.11ab">vācyavācakasambandhaniṣedhe lokabādhanam |</p>
    <p xml:id="v5,11.11cd" n="5,11.11cd">virodhaś ca svavākyena na hi sambandhavarjitaiḥ ||</p>
    <p xml:id="v5,11.12ab" n="5,11.12ab">pratijñārthaṃ padaiḥ śākyaḥ pratīpādayituṃ paraḥ |</p>
    <p xml:id="v5,11.12cd" n="5,11.12cd">abhidhānakriyāyāṃ hi karmatvaṃ vācyasaṃśritam ||</p>
    <p xml:id="v5,11.13ab" n="5,11.13ab">śabdānāṃ karaṇatvaṃ vā kartṛtvaṃ vā nirūpitam |</p>
    <p xml:id="v5,11.13cd" n="5,11.13cd">pratipattāv upādānāt sāhitye ca vivakṣite ||</p>
    <p xml:id="v5,11.14ab" n="5,11.14ab">niyamyate yadekasyāṃ sambandhaḥ so 'rthaśabdayoḥ |</p>
    <p xml:id="v5,11.14cd" n="5,11.14cd">tatra yady apy asambandhaḥ kārakāṇāṃ parasparam ||</p>
    <p xml:id="v5,11.15ab" n="5,11.15ab">tathāpi yatkriyā tasyām upakāryopakāritā |</p>
    <p xml:id="v5,11.15cd" n="5,11.15cd">sa kriyāsaṅgateḥ paścāt sambandhaḥ kīrtyate tayoḥ ||</p>
    <p xml:id="v5,11.16ab" n="5,11.16ab">na cātrāpy avinābhāva upayogīti sādhitam |</p>
    <p xml:id="v5,11.16cd" n="5,11.16cd">saṃjñeti gamakatvaṃ cen na tadaṅgam iyaṃ bhavet ||</p>
    <p xml:id="v5,11.17ab" n="5,11.17ab">gamayantīṃ śrutiṃ dṛṣṭvā kalpyate vyavahārataḥ |</p>
    <p xml:id="v5,11.17cd" n="5,11.17cd">na caiṣā gamayatyarthaṃ sambandhe 'navadhārite ||</p>
    <p xml:id="v5,11.18ab" n="5,11.18ab">tasmād gamakatā paścād dhūmāder iva jāyate |</p>
    <p xml:id="v5,11.18cd" n="5,11.18cd">sānaṅgaṃ tadvad eva syād neyaṃ dhūmādibhiḥ samā ||</p>
    <p xml:id="v5,11.19ab" n="5,11.19ab">nirūpite 'vinābhāve tatra tatkāritā hy asau |</p>
    <p xml:id="v5,11.19cd" n="5,11.19cd">gamakatvena pūrvaṃ ca tatra notpadyate matiḥ ||</p>
    <p xml:id="v5,11.20ab" n="5,11.20ab">iha vācakatāyāḥ prāṅ nāvinābhāvitāmatiḥ |</p>
    <p xml:id="v5,11.20cd" n="5,11.20cd">yad eva ceha sambandhaṃ vṛddhebhyaḥ pratipadyate ||</p>
    <p xml:id="v5,11.21ab" n="5,11.21ab">tadaiva gamako 'syāyam iti nānyasvarūpataḥ |</p>
    <p xml:id="v5,11.21cd" n="5,11.21cd">kathayanti kva cit tāvad boddhavyo 'smād ayaṃ tv iti ||</p>
    <p xml:id="v5,11.22ab" n="5,11.22ab">kva cid vācaka ity evaṃ vācyo 'yam iti cocyate |</p>
    <p xml:id="v5,11.22cd" n="5,11.22cd">kva cid uccaritācchabdād dṛṣṭvārthaviṣayāṃ kriyām ||</p>
    <p xml:id="v5,11.23ab" n="5,11.23ab">keṣāñ cit tatra boddhṛtvam anumānāt pratīyate |</p>
    <p xml:id="v5,11.23cd" n="5,11.23cd">etenāsmād yataḥ śabdād artho 'yam avadhāritaḥ ||</p>
    <p xml:id="v5,11.24ab" n="5,11.24ab">tena nūnam imau siddhau vācyavācakaśaktikau |</p>
    <p xml:id="v5,11.24cd" n="5,11.24cd">itthaṃ vācakatā siddhā saṅkīrṇāpi tataḥ param ||</p>
    <p xml:id="v5,11.25ab" n="5,11.25ab">anvayavyatirekābhyāṃ niṣkṛṣṭe 'rthe niyamyate |</p>
    <p xml:id="v5,11.25cd" n="5,11.25cd">bahujātiguṇadravyakarmabhedāvalamvinaḥ ||</p>
    <p xml:id="v5,11.26ab" n="5,11.26ab">pratyayāt sahasā jātā śrautalākṣaṇikātmakāt |</p>
    <p xml:id="v5,11.26cd" n="5,11.26cd">na lokaḥ kāranābhāvān nirdhārayitum icchati ||</p>
    <p xml:id="v5,11.27ab" n="5,11.27ab">balābalādisiddhyarthaṃ vākyajñāstu viviñcate |</p>
    <p xml:id="v5,11.27cd" n="5,11.27cd">kakṣāntaritasāmānyaviśeṣeṣu hi durbalaḥ ||</p>
    <p xml:id="v5,11.28ab" n="5,11.28ab">sāmānyavacanaḥ śabdo jāyate lakṣaṇābālāt |</p>
    <p xml:id="v5,11.28cd" n="5,11.28cd">tenāvaśyaṃ vivektavyaṃ jāyate lakṣaṇābalāt ||</p>
    <p xml:id="v5,11.29ab" n="5,11.29ab">kiyad vā nityasambandhād abhidheyena lakṣyate |</p>
    <p xml:id="v5,11.29cd" n="5,11.29cd">tatra prayogabāhulyāt tadviśeṣeṣv asatsv api ||</p>
    <p xml:id="v5,11.30ab" n="5,11.30ab">prayogāt parasāmānye sati vācyaprayogataḥ |</p>
    <p xml:id="v5,11.30cd" n="5,11.30cd">sāsnādyekārthasambandhigotvamātrasya vācakaḥ ||</p>
    <p xml:id="v5,11.31ab" n="5,11.31ab">gośabda iti vijñānam anvayavyatirekajam |</p>
    <p xml:id="v5,11.31cd" n="5,11.31cd">tasmād gamakataivādau abhidhāyakatā punaḥ ||</p>
    <p xml:id="v5,11.32ab" n="5,11.32ab">tannimitteti sambandhaḥ saṃjñāsaṃjñitvalakṣaṇaḥ |</p>
    <p xml:id="v5,11.32cd" n="5,11.32cd">sambandhaniyamo 'yaṃ tu yā 'vinābhāvitocyate ||</p>
    <p xml:id="v5,11.33ab" n="5,11.33ab">sambandhagrahaṇāt pūrva yasmān na gamayaty ataḥ |</p>
    <p xml:id="v5,11.33cd" n="5,11.33cd">gavāder nābhidhāśaktir devadattapade yathā ||</p>
    <p xml:id="v5,11.34ab" n="5,11.34ab">yathaiva gamakaḥ śabdo vyavahārāt pratīyate |</p>
    <p xml:id="v5,11.34cd" n="5,11.34cd">tathaiva śaktivijñānaṃ tasyopāyo 'vagamyate ||</p>
    <p xml:id="v5,11.35ab" n="5,11.35ab">svarūpagrahaṇaṃ cāsya yathā vyāpriyate phale |</p>
    <p xml:id="v5,11.35cd" n="5,11.35cd">tathā sambandhivijñānaṃ nāśaktis tatkṛtā bhavet ||</p>
    <p xml:id="v5,11.36ab" n="5,11.36ab">yatsādhakatamatvena kasya cit kiñ cid ucyate |</p>
    <p xml:id="v5,11.36cd" n="5,11.36cd">tasyānugrāhakāpekṣā na svaśaktivighātinī ||</p>
    <p xml:id="v5,11.37ab" n="5,11.37ab">na hi tat kāraṇaṃ loke vede vā kiñ cid īdṛśam |</p>
    <p xml:id="v5,11.37cd" n="5,11.37cd">itikartavyatāsādhye yasya nānugrahe 'rthitā ||</p>
    <p xml:id="v5,11.38ab" n="5,11.38ab">pratyātmaniyatatvāc ca yathaiva karaṇaṃ bhavet |</p>
    <p xml:id="v5,11.38cd" n="5,11.38cd">bāhyāntaravibhāgena kva cit syād vā vivakṣayā ||</p>
    <p xml:id="v5,11.39ab" n="5,11.39ab">udvigno hy andhakāreṇa kaś cid evaṃ bravīty api |</p>
    <p xml:id="v5,11.39cd" n="5,11.39cd">kiṃ cakṣuṣā mamaitena dṛṣṭaṃ dīpena yanmayā ||</p>
    <p xml:id="v5,11.40ab" n="5,11.40ab">nityavṛttau tu nāndhānāṃ dṛṣṭir dīpaśatair api |</p>
    <p xml:id="v5,11.40cd" n="5,11.40cd">rūpādidarśane yasmāt tasmāc cakṣuḥ prakāśakam ||</p>
    <p xml:id="v5,11.41ab" n="5,11.41ab">śarīrātmamanoyogād asādhāraṇātābalāt |</p>
    <p xml:id="v5,11.41cd" n="5,11.41cd">vijñānāsattibhāvāc ca cakṣuḥ kāraṇam iṣyate ||</p>
    <p xml:id="v5,11.42ab" n="5,11.42ab">tathaivehāpi sambandhajñānam aṅgaṃ prasiddhitaḥ |</p>
    <p xml:id="v5,11.42cd" n="5,11.42cd">gauravāt karaṇatvena mataṃ cet kena vāryate ||</p>
    <p xml:id="v5,11.43ab" n="5,11.43ab">yathā cakṣur itīdaṃ tu vyabhicāritvam ucyate |</p>
    <p xml:id="v5,11.43cd" n="5,11.43cd">devadatte 'pi cāvyaktāṃ śaktim icchanti yuktitaḥ ||</p>
    <p xml:id="v5,11.44ab" n="5,11.44ab">prakāśe 'vasthite bāhye nāndho rūpaṃ pratīyate |</p>
    <p xml:id="v5,11.44cd" n="5,11.44cd">phalānantaryataś cāpi cakṣuḥ karaṇam iṣyate ||</p>
    <p xml:id="v5,11.45ab" n="5,11.45ab">puruṣādhīnavijñānas tebhyaḥ prāganirūpitaḥ |</p>
    <p xml:id="v5,11.45cd" n="5,11.45cd">yaḥ saṃjñāsaṃjñisambandhaḥ sa ceṣṭaś ced dhruvaṃ kṛtaḥ ||</p>
    <p xml:id="v5,11.46ab" n="5,11.46ab">bhinnadeśādyadhiṣṭhānād yathā rajjughaṭādiṣu |</p>
    <p xml:id="v5,11.46cd" n="5,11.46cd">samaṃ nāsty anayoḥ kiñ cit tenāsaṅgatatā svataḥ ||</p>
    <p xml:id="v5,12.1ab" n="5,12.1ab">ādhārātmani viñāte sukham ādheyabodhanam |</p>
    <p xml:id="v5,12.1cd" n="5,12.1cd">tasyaiva tāvat prastāvād atha gaur ity ato 'bravīt ||</p>
    <p xml:id="v5,12.2ab" n="5,12.2ab">pratyakṣe 'pi visaṃvādo yeṣāṃ kaḥ svayam uttaram |</p>
    <p xml:id="v5,12.2cd" n="5,12.2cd">tebhyo dadyād iti jñātvā vṛddhānāṃ matam abravīt ||</p>
    <p xml:id="v5,12.3ab" n="5,12.3ab">tatrārthapratyayadvāraṃ kṛtaṃ śabdanirūpaṇam |</p>
    <p xml:id="v5,12.3cd" n="5,12.3cd">yair āsatāṃ tu te tāvat pratyakṣeṇa parīkṣyate ||</p>
    <p xml:id="v5,12.4ab" n="5,12.4ab">pratyakṣaṃ nāsamarthaṃ nastena cārthe 'vadhārite |</p>
    <p xml:id="v5,12.4cd" n="5,12.4cd">na hetur balavān anyaḥ parīkṣyeta yatas tataḥ ||</p>
    <p xml:id="v5,12.5ab" n="5,12.5ab">tasmāc chrotraparicchinno yady arthaṃ gamayen na vā |</p>
    <p xml:id="v5,12.5cd" n="5,12.5cd">sarvathā tasya śabdatvaṃ lokasiddhaṃ na hīyate ||</p>
    <p xml:id="v5,12.6ab" n="5,12.6ab">yadi tv arthagatau śaktir na syād asya tataḥ punaḥ |</p>
    <p xml:id="v5,12.6cd" n="5,12.6cd">vastvantaraṃ prakalpyeta vinā śabdaprasiddhitaḥ ||</p>
    <p xml:id="v5,12.7ab" n="5,12.7ab">agnyādīn gamayanto 'pi śabdā dhūmādayo na hi |</p>
    <p xml:id="v5,12.7cd" n="5,12.7cd">na vā 'pratyāyakatvāt syād ekavarṇeṣv aśabdatā ||</p>
    <p xml:id="v5,12.8ab" n="5,12.8ab">na ca prāgarthavijñānāś chotragrāhye na śabdadhīḥ |</p>
    <p xml:id="v5,12.8cd" n="5,12.8cd">na cārthajñānataḥ paścād aśrautre 'pi ca śabdatā ||</p>
    <p xml:id="v5,12.9ab" n="5,12.9ab">parasparānapekṣāś ca śrotrabuddhyā svarūpataḥ |</p>
    <p xml:id="v5,12.9cd" n="5,12.9cd">varṇā evāvagamyante na pūrvāparavastunī ||</p>
    <p xml:id="v5,12.10ab" n="5,12.10ab">alpīyasāpi yatnena śabdam uccaritaṃ matiḥ |</p>
    <p xml:id="v5,12.10cd" n="5,12.10cd">yadi vā gṛhṇāti varṇaṃ vā sakalaṃ sphuṭam ||</p>
    <p xml:id="v5,12.11ab" n="5,12.11ab">pṛthaṅ na copalabhyante varṇasyāvayavāḥ kva cit |</p>
    <p xml:id="v5,12.11cd" n="5,12.11cd">na ca varṇeṣv anusyūtā dṛśyante tantuvat paṭe ||</p>
    <p xml:id="v5,12.12ab" n="5,12.12ab">teṣām anupalabdheś ca na jñātā liṅgasaṅgatiḥ |</p>
    <p xml:id="v5,12.12cd" n="5,12.12cd">nāgamas tatparaś cāsti nādṛṣṭe copamā kva cit ||</p>
    <p xml:id="v5,12.13ab" n="5,12.13ab">na cāpy anupapattiḥ syād varṇasyāvayavair vinā |</p>
    <p xml:id="v5,12.13cd" n="5,12.13cd">yathānyāvayavānāṃ hi vināpy avayavāntaraiḥ ||</p>
    <p xml:id="v5,12.14ab" n="5,12.14ab">pratyakṣeṇāvabuddhaś ca varṇo 'vayavavarjitaḥ |</p>
    <p xml:id="v5,12.14cd" n="5,12.14cd">kiṃ na syād, vyomavac cātra liṅgaṃ tadrahitā matiḥ ||</p>
    <p xml:id="v5,12.15ab" n="5,12.15ab">tadvac cāsyaikabuddhitvād deśabhede 'py abhinnatā |</p>
    <p xml:id="v5,12.15cd" n="5,12.15cd">nanu bhedamatir na syāt, tavāpy ekatvadhīḥ kutaḥ ||</p>
    <p xml:id="v5,12.16ab" n="5,12.16ab">sāmānyeṣu mamaikā dhīs tadvyaktiṣu ca bhedadhīḥ |</p>
    <p xml:id="v5,12.16cd" n="5,12.16cd">na hīṣṭaṃ bhedamātraṃ hi na syād ekatvadhīr yataḥ ||</p>
    <p xml:id="v5,12.17ab" n="5,12.17ab">vyaktes tāvan na sāmānyaṃ bhinnarūpaṃ pratīyate |</p>
    <p xml:id="v5,12.17cd" n="5,12.17cd">varṇeṣv anyatra śabdatvān nānyac ced varṇa eva saḥ ||</p>
    <p xml:id="v5,12.18ab" n="5,12.18ab">sa eveti matir nāpi sādṛśyam, na ca tat kva cit |</p>
    <p xml:id="v5,12.18cd" n="5,12.18cd">vināvayavasāmānyād varṇeṣv avayavā na ca ||</p>
    <p xml:id="v5,12.19ab" n="5,12.19ab">pratyakṣaviṣayatvāc ca nānyāpoho 'pi yujyate |</p>
    <p xml:id="v5,12.19cd" n="5,12.19cd">vācakaś cātra liṅgaṃ vā na tadānīṃ pratīyate ||</p>
    <p xml:id="v5,12.20ab" n="5,12.20ab">gakārādiṣu sāmānyaṃ śabdatvaṃ kalpyate yathā |</p>
    <p xml:id="v5,12.20cd" n="5,12.20cd">gotvaṃ ca śābaleyādau tathaitat kiṃ na kalpyate ||</p>
    <p xml:id="v5,12.21ab" n="5,12.21ab">śābaleyagakāradīn niṣpannān vyaktirūpataḥ |</p>
    <p xml:id="v5,12.21cd" n="5,12.21cd">sāmānyadhīr na gṛhṇātīty ato jātir apīṣyate ||</p>
    <p xml:id="v5,12.22ab" n="5,12.22ab">na tu drutādibhede 'pi niṣpannā sampratīyate |</p>
    <p xml:id="v5,12.22cd" n="5,12.22cd">gavyaktyantaravyāvṛttā gavyaktir aparā sphuṭā ||</p>
    <p xml:id="v5,12.23ab" n="5,12.23ab">tenaikatvena varṇasya buddhir ekopajāyate |</p>
    <p xml:id="v5,12.23cd" n="5,12.23cd">viśeṣabuddhisadbhāvo bhaved vyañjakabhedataḥ ||</p>
    <p xml:id="v5,12.24ab" n="5,12.24ab">yathaiva tava gatvādi gamyamānaṃ drutādibhiḥ |</p>
    <p xml:id="v5,12.24cd" n="5,12.24cd">viśeṣair api nānekam evaṃ varṇo 'pi no bhavet ||</p>
    <p xml:id="v5,12.25ab" n="5,12.25ab">tvayāpi vyañjakavyaktibhedād bhedo 'bhyupeyate |</p>
    <p xml:id="v5,12.25cd" n="5,12.25cd">mamāpi vyañjakair nādair bhedabuddhir bhaviṣyati ||</p>
    <p xml:id="v5,12.26ab" n="5,12.26ab">tena yat prārthyate jāte tad varṇād eva labhyate |</p>
    <p xml:id="v5,12.26cd" n="5,12.26cd">vyaktilabhyaṃ ca nādebhya iti gatvādidhīr yathā ||</p>
    <p xml:id="v5,12.27ab" n="5,12.27ab">kalpayitvāpi tatpaścād vibhutvaikatvanityatāḥ |</p>
    <p xml:id="v5,12.27cd" n="5,12.27cd">pratyekavṛttitā cāsya bhaveyur mahataḥ śramāt ||</p>
    <p xml:id="v5,12.28ab" n="5,12.28ab">dvayasiddhas tu varṇātmā nityatvādi yathaiva ca |</p>
    <p xml:id="v5,12.28cd" n="5,12.28cd">kalpitasyeṣyate tadvat siddhasyaivābhyupeyatām ||</p>
    <p xml:id="v5,12.29ab" n="5,12.29ab">pratyekasamavāye ca kleśo naiva bhaviṣyati |</p>
    <p xml:id="v5,12.29cd" n="5,12.29cd">vyañjaneṣu ca dhībhedo naiva tādṛk pratīyate ||</p>
    <p xml:id="v5,12.30ab" n="5,12.30ab">dṛśyate 'janurāgeṇa bhedo yo nāma, tatra naḥ |</p>
    <p xml:id="v5,12.30cd" n="5,12.30cd">vivedo 'sty eva na hy eṣa kevalānāṃ pratīyate ||</p>
    <p xml:id="v5,12.31ab" n="5,12.31ab">akṣv apy evaṃ paropādhir drutādipratyayo yathā |</p>
    <p xml:id="v5,12.31cd" n="5,12.31cd">varṇā ''śritatvād varṇatvavyañjanapratyayo yathā ||</p>
    <p xml:id="v5,12.32ab" n="5,12.32ab">gakāro 'tyantaniṣkṛṣṭagatvādhāro na gamyate |</p>
    <p xml:id="v5,12.32cd" n="5,12.32cd">gānyabuddhyanirūpyatvāt paraiḥ kalpitagatvavat ||</p>
    <p xml:id="v5,12.33ab" n="5,12.33ab">avastutvena sādhyatvān niṣedhād dhetusādhyayoḥ |</p>
    <p xml:id="v5,12.33cd" n="5,12.33cd">sapakṣe 'nyatarāsiddhir na doṣāyātra jāyate ||</p>
    <p xml:id="v5,12.34ab" n="5,12.34ab">varṇatvāc cāpi sādhyo 'yaṃ yakārādivad eva ca |</p>
    <p xml:id="v5,12.34cd" n="5,12.34cd">vyatirekasya cādṛṣṭer nātra dṛṣṭaṃ nirvartakam ||</p>
    <p xml:id="v5,12.35ab" n="5,12.35ab">gotvādivāraṇe tv eva dṛṣṭabādhaḥ sphuṭo bhavet |</p>
    <p xml:id="v5,12.35cd" n="5,12.35cd">nānyathā hi matis tatra syāt sāmānyaviśeṣayoḥ ||</p>
    <p xml:id="v5,12.36ab" n="5,12.36ab">na cāpy atraikavastutve bhedo vyañjakabhedataḥ |</p>
    <p xml:id="v5,12.36cd" n="5,12.36cd">na piṇḍavyatirekeṇa vyañjako 'tra dhvanir yathā ||</p>
    <p xml:id="v5,12.37ab" n="5,12.37ab">piṇḍavyaṅgyaiva gotvādir jātir nityaṃ pratīyate |</p>
    <p xml:id="v5,12.37cd" n="5,12.37cd">tena bhinneṣu piṇḍeṣu jātir ekā pratīyate ||</p>
    <p xml:id="v5,12.38ab" n="5,12.38ab">nanu yasya dvayaṃ śrotraṃ tasya buddhidvayaṃ bhavet |</p>
    <p xml:id="v5,12.38cd" n="5,12.38cd">bhavato 'tīndriyatvāt tu kathaṃ nādair viśeṣadhīḥ ||</p>
    <p xml:id="v5,12.39ab" n="5,12.39ab">nādena saṃskṛtāc chrotrād yadā śabdaḥ pratīyate |</p>
    <p xml:id="v5,12.39cd" n="5,12.39cd">tadupaśleṣas tat asya bodhaṃ ke cit pracakṣate ||</p>
    <p xml:id="v5,12.40ab" n="5,12.40ab">naiva vā grahaṇaṃ teṣāṃ śabde buddhis tu tadvaśāt |</p>
    <p xml:id="v5,12.40cd" n="5,12.40cd">saṃskārānukṛteḥ so 'pi mahatvādyavabudhyate ||</p>
    <p xml:id="v5,12.41ab" n="5,12.41ab">madhuraṃ tiktarūpeṇa śvetaṃ pītatayā tathā |</p>
    <p xml:id="v5,12.41cd" n="5,12.41cd">gṛhṇanti pittadoṣeṇa viṣayaṃ bhrāntacetasaḥ ||</p>
    <p xml:id="v5,12.42ab" n="5,12.42ab">tathā vegena dhāvanto nāvyārūḍhāś ca gacchataḥ |</p>
    <p xml:id="v5,12.42cd" n="5,12.42cd">parvatādīn vijānanti bhrameṇa bhramataś ca tān ||</p>
    <p xml:id="v5,12.43ab" n="5,12.43ab">maṇḍūkavasayāktākṣā vaṃśānuragabuddhibhiḥ |</p>
    <p xml:id="v5,12.43cd" n="5,12.43cd">vyaktyalpatvamahattvābhyāṃ sāmānyaṃ ca tadāśrtayam ||</p>
    <p xml:id="v5,12.44ab" n="5,12.44ab">gṛhṇanti yadvadetāni nimittagrahaṇād vinā |</p>
    <p xml:id="v5,12.44cd" n="5,12.44cd">vyañjakasthamabudhvaiva vyaṅgye bhrāntir bhaviṣyati ||</p>
    <p xml:id="v5,12.45ab" n="5,12.45ab">varṇāntaratvam evāhuḥ ke cid dīrghapluptādiṣu |</p>
    <p xml:id="v5,12.45cd" n="5,12.45cd">na hi drutādivat tatra prayoho nāntarīyakaḥ ||</p>
    <p xml:id="v5,12.46ab" n="5,12.46ab">tathā ca sati sāmānyaṃ triṣvatvaṃ kaiś cid iṣyate |</p>
    <p xml:id="v5,12.46cd" n="5,12.46cd">sāmānyakalpanā tv anyair na yuktety abhidhīyate ||</p>
    <p xml:id="v5,12.47ab" n="5,12.47ab">atvam ity ucyamānaṃ hi na dīrghaplutayor bhavet |</p>
    <p xml:id="v5,12.47cd" n="5,12.47cd">ātvaṃ na hrasvaplutayos traimātryaṃ na ca pūrvayoḥ ||</p>
    <p xml:id="v5,12.48ab" n="5,12.48ab">sarvasādhāraṇatvena tad vijñātuṃ na śakyate |</p>
    <p xml:id="v5,12.48cd" n="5,12.48cd">pratyekaṃ śābaleyādirūpe gotvaṃ yathā sphuṭam ||</p>
    <p xml:id="v5,12.49ab" n="5,12.49ab">avarṇakulaśabdo 'pi sthānasāmyād vanādivat |</p>
    <p xml:id="v5,12.49cd" n="5,12.49cd">samudāyārthavācīti na jātivacano bhavet ||</p>
    <p xml:id="v5,12.50ab" n="5,12.50ab">svato hrasvādibhedas tu nityavāde virudhyate |</p>
    <p xml:id="v5,12.50cd" n="5,12.50cd">sarvadā yasya sadbhāvaḥ sa kathaṃ mātrikaḥ svayam ||</p>
    <p xml:id="v5,12.51ab" n="5,12.51ab">tasmād uccāraṇaṃ tasya mātrākālaṃ pratīyate |</p>
    <p xml:id="v5,12.51cd" n="5,12.51cd">dvimātraṃ vā trimātraṃ ā na varṇo mātrikaḥ svayam ||</p>
    <p xml:id="v5,12.52ab" n="5,12.52ab">dīrghāder nanv anaṅgatvaṃ vācakādharmato bhavet |</p>
    <p xml:id="v5,12.52cd" n="5,12.52cd">itthaṃ pratīyamānāḥ syur varṇā na pratipādakāḥ ||</p>
    <p xml:id="v5,12.53ab" n="5,12.53ab">yādṛśāt pūrvadṛṣṭo 'sāv artho gamyate tādṛśāt |</p>
    <p xml:id="v5,12.53cd" n="5,12.53cd">bhrāntyā kathaṃ pratītiś cet, nāsāv artham iti prati ||</p>
    <p xml:id="v5,12.54ab" n="5,12.54ab">yathāśvādijavaḥ puṃsāṃ kāryāṅgatvaṃ prakalpayet |</p>
    <p xml:id="v5,12.54cd" n="5,12.54cd">paradharmo 'pi varṇānāṃ dhvanidharmās tathaiva naḥ ||</p>
    <p xml:id="v5,12.55ab" n="5,12.55ab">nanu dīrghādyanityatvād anityo vācako bhavet |</p>
    <p xml:id="v5,12.55cd" n="5,12.55cd">ānupūrvīvad evāsya parihāro bhaviṣyati ||</p>
    <p xml:id="v5,12.56ab" n="5,12.56ab">tathodāttādibhedānāṃ saṃskāravaśagā matiḥ |</p>
    <p xml:id="v5,12.56cd" n="5,12.56cd">teṣāṃ dīrghādivad bhedo na kadā cit pratīyate ||</p>
    <p xml:id="v5,12.57ab" n="5,12.57ab">tatraikavarṇarūpatve bhedo 'pi syād drutādivat |</p>
    <p xml:id="v5,12.57cd" n="5,12.57cd">nātra varṇāntaravyaktir iva dhvanyantarodbhavaḥ ||</p>
    <p xml:id="v5,12.58ab" n="5,12.58ab">ta eva mṛdutīvratvaśīghratvādisamanvitāḥ |</p>
    <p xml:id="v5,12.58cd" n="5,12.58cd">abhede cāpi varṇasya dhvanīnāṃ dviprakāratā ||</p>
    <p xml:id="v5,12.59ab" n="5,12.59ab">ke cit svarūpabodhārthāḥ ke cid bodhānuvartinaḥ |</p>
    <p xml:id="v5,12.59cd" n="5,12.59cd">yugapatkramarūpeṇa saṃskārotpādahetavaḥ ||</p>
    <p xml:id="v5,12.60ab" n="5,12.60ab">tatra dīrghādibodhaḥ syāt pūrveṣāṃ pracayo yadā |</p>
    <p xml:id="v5,12.60cd" n="5,12.60cd">varṇātmaiva hi kālena tāvatā taiḥ pratīyate ||</p>
    <p xml:id="v5,12.61ab" n="5,12.61ab">yugapatpracitais taiś ca syād udāttādikalpanā |</p>
    <p xml:id="v5,12.61cd" n="5,12.61cd">pracaye tv itareṣāṃ syād vatibhedo drutādikaḥ ||</p>
    <p xml:id="v5,12.62ab" n="5,12.62ab">varṇātmanyavabuddhe 'pi tadrūpām eva te matim |</p>
    <p xml:id="v5,12.62cd" n="5,12.62cd">śanair utpādayanti, iti nānyo varṇaḥ pratīyate ||</p>
    <p xml:id="v5,12.63ab" n="5,12.63ab">vyaktyākṛtikṛto bhedo yady apy ekāntato bhavet |</p>
    <p xml:id="v5,12.63cd" n="5,12.63cd">varṇeṣu jaimineḥ pakṣas tathāpi na virudhyate ||</p>
    <p xml:id="v5,12.64ab" n="5,12.64ab">nityatvayatnaḥ sarvo 'pi gatvādiṣu bhaviṣyati |</p>
    <p xml:id="v5,12.64cd" n="5,12.64cd">gakārādivacaś caitat teṣv eva na virotsyate ||</p>
    <p xml:id="v5,12.65ab" n="5,12.65ab">vicchinnayatnavyaṅgyaiś ca nityaiḥ sarvagatair api |</p>
    <p xml:id="v5,12.65cd" n="5,12.65cd">vyatiriktapadārambho varṇair nātropapadyate ||</p>
    <p xml:id="v5,12.66ab" n="5,12.66ab">anārabdhe ca gośabde gośabdatvaṃ kathaṃ bhavet |</p>
    <p xml:id="v5,12.66cd" n="5,12.66cd">varṇasāmānyavac cāpi na tatkalpanam arhati ||</p>
    <p xml:id="v5,12.67ab" n="5,12.67ab">varṇātmanām abhedāc ca siddhā sāmānyadhīr api |</p>
    <p xml:id="v5,12.67cd" n="5,12.67cd">samudāyo 'pi tebhyo 'syo vāraṇīyo 'nayā diśā ||</p>
    <p xml:id="v5,12.68ab" n="5,12.68ab">abhedasamudāyas tu teṣāṃ dharmo na duṣyati |</p>
    <p xml:id="v5,12.68cd" n="5,12.68cd">teṣām asti hi sāmarthyam arthapratyāyanaṃ prati ||</p>
    <p xml:id="v5,12.69ab" n="5,12.69ab">yāvanto yādṛśo ye ca yadarthapratipādane |</p>
    <p xml:id="v5,12.69cd" n="5,12.69cd">varṇāḥ prajñātasāmarthyāste tathivāvabodhakāḥ ||</p>
    <p xml:id="v5,12.70ab" n="5,12.70ab">teṣāṃ tu guṇabhūtānām arthapratyāyanaṃ prati |</p>
    <p xml:id="v5,12.70cd" n="5,12.70cd">sāhityam ekakartrādikramaś cāpi vivakṣitaḥ ||</p>
    <p xml:id="v5,12.71ab" n="5,12.71ab">kartraikatve nimitte ca krame sati niyāmakam |</p>
    <p xml:id="v5,12.71cd" n="5,12.71cd">prayuñjānasya yat pūrvaṃ vṛddhebhyaḥ kramadarśanam ||</p>
    <p xml:id="v5,12.72ab" n="5,12.72ab">yaugapadyaṃ tv aśakyatvān naiva teṣām ihāśritam |</p>
    <p xml:id="v5,12.72cd" n="5,12.72cd">kartṛbhedaś ca tatra syāt, na caivaṃ dṛśyate 'bhidhā ||</p>
    <p xml:id="v5,12.73ab" n="5,12.73ab">yugapad dṛśyasāmarthyā naiva śaktāḥ krame yathā |</p>
    <p xml:id="v5,12.73cd" n="5,12.73cd">bhāvās tathā krame śaktā yaugapadye na śaknuyuḥ ||</p>
    <p xml:id="v5,12.74ab" n="5,12.74ab">dṛṣṭaś ca pūrṇamāsādeḥ kramaḥ saṃhatyakāriṇaḥ |</p>
    <p xml:id="v5,12.74cd" n="5,12.74cd">abhyāsānāṃ ca loke 'pi svādhyāyagrahaṇādiṣu ||</p>
    <p xml:id="v5,12.75ab" n="5,12.75ab">sādhanāditrayāṇāṃ ca vyāpārasyaikakālatā |</p>
    <p xml:id="v5,12.75cd" n="5,12.75cd">sarvatrāstīti neha syād upālambhaḥ kramaṃ prati ||</p>
    <p xml:id="v5,12.76ab" n="5,12.76ab">niṣpannā eva dṛśyante vyāpārāḥ sarva eva hi |</p>
    <p xml:id="v5,12.76cd" n="5,12.76cd">sūkṣmā vyāpārabhedās tu dṛśyate na kadā cana ||</p>
    <p xml:id="v5,12.77ab" n="5,12.77ab">ekasādhanasāṃsthāś ca vyāpārāvayavā yadā |</p>
    <p xml:id="v5,12.77cd" n="5,12.77cd">svarūpato nirīkṣyante yaugapadyam asat tadā ||</p>
    <p xml:id="v5,12.78ab" n="5,12.78ab">kiṃ punar bahavo bhinnā bhinnasādhanasaṃśritāḥ |</p>
    <p xml:id="v5,12.78cd" n="5,12.78cd">bhaveyur yaugapadyena vyāpārāḥ kramavartinaḥ ||</p>
    <p xml:id="v5,12.79ab" n="5,12.79ab">yadā tv ādyaparispandād prabhṛtyā phalalābhataḥ |</p>
    <p xml:id="v5,12.79cd" n="5,12.79cd">kriyā pūrvaparībhūtā lakṣyate varttate tadā ||</p>
    <p xml:id="v5,12.80ab" n="5,12.80ab">tenātrāpi vivakṣātaḥ prabhṛtyā 'rthāvabodhanāt |</p>
    <p xml:id="v5,12.80cd" n="5,12.80cd">sākalyenekṣyamāṇe syād vyāpāre varttamānatā ||</p>
    <p xml:id="v5,12.81ab" n="5,12.81ab">pratyekaṃ ye punas tatra vyāpārās tannirūpaṇam |</p>
    <p xml:id="v5,12.81cd" n="5,12.81cd">phalāniṣpattito na syān nāstitvaṃ na ca tāvatā ||</p>
    <p xml:id="v5,12.82ab" n="5,12.82ab">phalānumeyatāyāṃ ca vyāpārasya phalaṃ prati |</p>
    <p xml:id="v5,12.82cd" n="5,12.82cd">kārakāṇāṃ yathāsthānaṃ vyāpāre vartamānatā ||</p>
    <p xml:id="v5,12.83ab" n="5,12.83ab">avaśyam bhāvinī nityaṃ pratyāsattiś ca kasya cit |</p>
    <p xml:id="v5,12.83cd" n="5,12.83cd">na tāvatā vyapetatvāt itareṣām anaṅgatā ||</p>
    <p xml:id="v5,12.84ab" n="5,12.84ab">dvyantaraikāntaratvena gakārau kārayor dhruvam |</p>
    <p xml:id="v5,12.84cd" n="5,12.84cd">arthaṃ pratyāyane śaktis tatra sthau gamakau yataḥ ||</p>
    <p xml:id="v5,12.85ab" n="5,12.85ab">yathā visarjanīyasya vyavadhāne na śaktatā |</p>
    <p xml:id="v5,12.85cd" n="5,12.85cd">tathaivetarayoḥ śaktir ānantarye na vidyate ||</p>
    <p xml:id="v5,12.86ab" n="5,12.86ab">na ca yatraikaśo 'śaktis tatra sarveṣv aśaktatā |</p>
    <p xml:id="v5,12.86cd" n="5,12.86cd">tathā hy aṅgāni dṛśyante śālyādivahanādiṣu ||</p>
    <p xml:id="v5,12.87ab" n="5,12.87ab">śaktis tatrāsti kā cid dhi vahane sā samṛddhyate |</p>
    <p xml:id="v5,12.87cd" n="5,12.87cd">saṅghātena tu varṇānāṃ pratyekaṃ kā cidīkṣyate ||</p>
    <p xml:id="v5,12.88ab" n="5,12.88ab">na hy arthāvayavaḥ kaś cit pratyekaṃ taiḥ pratīyate |</p>
    <p xml:id="v5,12.88cd" n="5,12.88cd">samastasyātha vā kaś cid bodhaleśo 'tra jāyate ||</p>
    <p xml:id="v5,12.89ab" n="5,12.89ab">rathasyāpi tu yat kāryaṃ śālyādivahanaṃ na tat |</p>
    <p xml:id="v5,12.89cd" n="5,12.89cd">pratyekaṃ dṛśyate kiñ cin manāg api yathehitam ||</p>
    <p xml:id="v5,12.90ab" n="5,12.90ab">atha yatkiñcid ucyeta vahane tad ihāpi naḥ |</p>
    <p xml:id="v5,12.90cd" n="5,12.90cd">svātmapratyayahetutvaṃ varṇeṣv arthe 'pi vā kva cit ||</p>
    <p xml:id="v5,12.91ab" n="5,12.91ab">yasyānavayavaḥ sphoṭo vyajyate varṇabuddhibhiḥ |</p>
    <p xml:id="v5,12.91cd" n="5,12.91cd">so 'pi paryanuyogena vaivaitena vimucyate ||</p>
    <p xml:id="v5,12.92ab" n="5,12.92ab">tatrāpi prativarṇaṃ hi padasphoṭo na gamyate |</p>
    <p xml:id="v5,12.92cd" n="5,12.92cd">na cāvayavaśo vyaktis tadabhāvān na cātra śrīḥ ||</p>
    <p xml:id="v5,12.93ab" n="5,12.93ab">pratyekaṃ cāpy aśaktānāṃ samudāye 'py aśaktayā |</p>
    <p xml:id="v5,12.93cd" n="5,12.93cd">tatra yaḥ parihāras te sa no 'trāpi bhaviṣyati ||</p>
    <p xml:id="v5,12.94ab" n="5,12.94ab">sadbhāvavyatirekau ca tathāvayavavarjanam |</p>
    <p xml:id="v5,12.94cd" n="5,12.94cd">tavādhikaṃ bhavet tasmād yatno 'sāv arthabuddhiṣu ||</p>
    <p xml:id="v5,12.95ab" n="5,12.95ab">nānyathānupapattiś ca bhaved arthamatiṃ prati |</p>
    <p xml:id="v5,12.95cd" n="5,12.95cd">tad evāsyā nimittaṃ syāj jāyate yadanantaram ||</p>
    <p xml:id="v5,12.96ab" n="5,12.96ab">sā ca varṇadvayajñāne 'tīte 'ntyajñānataḥ parā |</p>
    <p xml:id="v5,12.96cd" n="5,12.96cd">bhavatītīdṛg evāsyā nimittam avakalpate ||</p>
    <p xml:id="v5,12.97ab" n="5,12.97ab">vinā saṃskārakalpena tadanantaravṛttitaḥ |</p>
    <p xml:id="v5,12.97cd" n="5,12.97cd">kṛtānugrahasāmarthyo varṇo 'ntyaḥ pratipādakaḥ ||</p>
    <p xml:id="v5,12.98ab" n="5,12.98ab">eṣa eva tu saṃskāra iti ke cit pracakṣate |</p>
    <p xml:id="v5,12.98cd" n="5,12.98cd">adṛṣṭakalpanātītaṃ tāvan mātraṃ hi dṛśyate ||</p>
    <p xml:id="v5,12.99ab" n="5,12.99ab">atha vā vāsanaivāstu saṃskāraḥ, sarva eva hi |</p>
    <p xml:id="v5,12.99cd" n="5,12.99cd">dṛḍhajñānagṛhīte 'rthe saṃskāro 'stīti manvate ||</p>
    <p xml:id="v5,12.100ab" n="5,12.100ab">tasyārthabuddhihetutve visaṃvādo 'sya nirṇaye |</p>
    <p xml:id="v5,12.100cd" n="5,12.100cd">tadbhāvabhāvitāhetur anyatreva pratīyate ||</p>
    <p xml:id="v5,12.101ab" n="5,12.101ab">saṃskāre niṣpramāṇe tu pūrvavṛttattvakalpanam |</p>
    <p xml:id="v5,12.101cd" n="5,12.101cd">niṣpramāṇakam eveti nānugrahaphalaṃ bhavet ||</p>
    <p xml:id="v5,12.102ab" n="5,12.102ab">yady api smṛtihetutvaṃ saṃskārasya vyavasthitam |</p>
    <p xml:id="v5,12.102cd" n="5,12.102cd">kāryāntareṣu sāmarthyaṃ na tasya pratiṣidhyate ||</p>
    <p xml:id="v5,12.103ab" n="5,12.103ab">tena saṃskārasadbhāvo nānenaivaṃ prakalpyate |</p>
    <p xml:id="v5,12.103cd" n="5,12.103cd">tasyārthabuddhihetutvam adṛṣṭaṃ kevalaṃ kṛtam ||</p>
    <p xml:id="v5,12.104ab" n="5,12.104ab">śabdapakṣe 'pi tac caitad adṛṣṭatvān na mucyate |</p>
    <p xml:id="v5,12.104cd" n="5,12.104cd">kāryabodhanaśaktatvaṃ tulyaṃ saṃskāraśabdayoḥ ||</p>
    <p xml:id="v5,12.105ab" n="5,12.105ab">kṣīṇārthāpattir evaṃ ca na sphoṭaṃ parikalpayet |</p>
    <p xml:id="v5,12.105cd" n="5,12.105cd">saṃskārakalpanā pūrvam avaśyam bhāvinī hi te ||</p>
    <p xml:id="v5,12.106ab" n="5,12.106ab">dhvanibhyo 'py aparas tāvan neṣyetārthamatiṃ prati |</p>
    <p xml:id="v5,12.106cd" n="5,12.106cd">te vā yady upalabhyeran varṇāḥ pratyakṣato na ca ||</p>
    <p xml:id="v5,12.107ab" n="5,12.107ab">varṇānāṃ yaugapadyena yadi cāvaśyam arthitā |</p>
    <p xml:id="v5,12.107cd" n="5,12.107cd">nityatvāt sarvadā tat syān na tu kāraṇatā tathā ||</p>
    <p xml:id="v5,12.108ab" n="5,12.108ab">itthaṃ kramagṛhītānāṃ yugapad yātha vā parā |</p>
    <p xml:id="v5,12.108cd" n="5,12.108cd">sthitiḥ sā kāraṇaṃ tu syān nityam arthadhiyaṃ prati ||</p>
    <p xml:id="v5,12.109ab" n="5,12.109ab">yad vā pratyakṣataḥ pūrvaṃ kramajñāneṣu yat param |</p>
    <p xml:id="v5,12.109cd" n="5,12.109cd">samastavarṇavijñānaṃ tadarthajñānakāraṇam ||</p>
    <p xml:id="v5,12.110ab" n="5,12.110ab">tatra jñāne ca varṇānāṃ yaugapadyaṃ pratīyate |</p>
    <p xml:id="v5,12.110cd" n="5,12.110cd">nāvaśyaṃ yaugapadyena pratyakṣasthena tad bhavet ||</p>
    <p xml:id="v5,12.111ab" n="5,12.111ab">citrarūpāṃ cā tāṃ buddhiṃ sadasadvarṇagocarām |</p>
    <p xml:id="v5,12.111cd" n="5,12.111cd">ke cid āhur yathā varṇo gṛhyate 'ntaḥ pade pade ||</p>
    <p xml:id="v5,12.112ab" n="5,12.112ab">antyavarṇe 'pi vijñāte pūrvasaṃskārakāritam |</p>
    <p xml:id="v5,12.112cd" n="5,12.112cd">smaraṇaṃ yaugapadyena sarveṣv anye pracakṣate ||</p>
    <p xml:id="v5,12.113ab" n="5,12.113ab">sarveṣu caivam artheṣu mānasaṃ sarvavādinām |</p>
    <p xml:id="v5,12.113cd" n="5,12.113cd">iṣṭaṃ samuccayajñānaṃ kramajñāneṣu satsv api ||</p>
    <p xml:id="v5,12.114ab" n="5,12.114ab">na cet tadābhyupeyeta kramadṛṣṭeṣu naiva hi |</p>
    <p xml:id="v5,12.114cd" n="5,12.114cd">śatādirūpaṃ jāyeta tatsamuccayadarśanam ||</p>
    <p xml:id="v5,12.115ab" n="5,12.115ab">tena śrotramanobhyāṃ syāt kramād varṇeṣu yady api |</p>
    <p xml:id="v5,12.115cd" n="5,12.115cd">pūrvajñānaṃ parastāt tu yugapat smaraṇaṃ bhavet ||</p>
    <p xml:id="v5,12.116ab" n="5,12.116ab">tadārūḍhās tato varṇā na dūre 'rthāvabodhanāt |</p>
    <p xml:id="v5,12.116cd" n="5,12.116cd">śabdārthamatis tena laukikair abhidhīyate ||</p>
    <p xml:id="v5,12.117ab" n="5,12.117ab">citrabuddhyānayā bhrāntyā varṇebhyo vyatirekataḥ |</p>
    <p xml:id="v5,12.117cd" n="5,12.117cd">paścād gaur iti vijñānaṃ pratyakṣaṃ kaiś cid iṣyate ||</p>
    <p xml:id="v5,12.118ab" n="5,12.118ab">vailakṣaṇyaṃ tu tasyeṣṭam ekaikajñānataḥ sphuṭam |</p>
    <p xml:id="v5,12.118cd" n="5,12.118cd">varṇarūpāvabodhāt tu na tadarthāntaraṃ bhavet ||</p>
    <p xml:id="v5,12.119ab" n="5,12.119ab">yadi cārthāntaratvaṃ syād ekaikasmād trayasya tat |</p>
    <p xml:id="v5,12.119cd" n="5,12.119cd">varṇatrayaparityāge buddhir nānyatra jāyate ||</p>
    <p xml:id="v5,12.120ab" n="5,12.120ab">gaur ity ekamatitvaṃ tu naivāsmābhir nivāryate |</p>
    <p xml:id="v5,12.120cd" n="5,12.120cd">tadgrāhyaikārthatābhyāṃ ca śabde syād ekatāmatiḥ ||</p>
    <p xml:id="v5,12.121ab" n="5,12.121ab">śaidhyād alpāntaratvāc ca gośabde sābhaved api |</p>
    <p xml:id="v5,12.121cd" n="5,12.121cd">devadattādiśabdeṣu sphuṭo bhedaḥ pratīyate ||</p>
    <p xml:id="v5,12.122ab" n="5,12.122ab">na gauṇaḥ śabda ity evaṃ granthasambandhanaṃ bhavet |</p>
    <p xml:id="v5,12.122cd" n="5,12.122cd">asy akṣareṣu hetutvaṃ tatparaṃ vacanaṃ hi tat ||</p>
    <p xml:id="v5,12.123ab" n="5,12.123ab">śabdād iti ca hetutvaṃ pañcamyātrābhidhīyate |</p>
    <p xml:id="v5,12.123cd" n="5,12.123cd">bhavatpakṣe 'pi caikāntāj jñānena vyavadhir bhavet ||</p>
    <p xml:id="v5,12.124ab" n="5,12.124ab">gauṇo 'nyathā prasiddho vā prayujyetānyathā yadi |</p>
    <p xml:id="v5,12.124cd" n="5,12.124cd">na cānyādṛṅnimittatvaṃ kasya cit sampratīyate ||</p>
    <p xml:id="v5,12.125ab" n="5,12.125ab">svavyāpāravyavāyo hi sarvasminn eva kārake |</p>
    <p xml:id="v5,12.125cd" n="5,12.125cd">dṛṣṭo vyāpāra īdṛk tu śabdasyety avyavetatā ||</p>
    <p xml:id="v5,12.126ab" n="5,12.126ab">gakārāder yadā cānyo na loke śabda ucyate |</p>
    <p xml:id="v5,12.126cd" n="5,12.126cd">tadā tasmāt pratīte 'rthe śabdād iti kathaṃ bhavet ||</p>
    <p xml:id="v5,12.127ab" n="5,12.127ab">śabdajñānādisaṃskāravyaktasphoṭakṛte 'tha vā |</p>
    <p xml:id="v5,12.127cd" n="5,12.127cd">pratyaye śabdajanyatvam iti gauṇaṃ prasajyate ||</p>
    <p xml:id="v5,12.128ab" n="5,12.128ab">saṃskārajananārthaṃ ca na śabdoccāraṇaṃ matam |</p>
    <p xml:id="v5,12.128cd" n="5,12.128cd">arthapratītim uddiśya prayuktasya kramādayam ||</p>
    <p xml:id="v5,12.129ab" n="5,12.129ab">tasmāt tādarthyataḥ śabdaḥ phalena vyapadiśyate |</p>
    <p xml:id="v5,12.129cd" n="5,12.129cd">samuccayāvabodhe tu vyavadhānaṃ na kena cit ||</p>
    <p xml:id="v5,12.130ab" n="5,12.130ab">yadi cāpūrvasaṃskāra itikartavyateṣyate |</p>
    <p xml:id="v5,12.130cd" n="5,12.130cd">varṇo 'ntyo gamakas tasya śabdatvān mudhyatā bhavet ||</p>
    <p xml:id="v5,12.131ab" n="5,12.131ab">varṇā vā dhvanayo vāpi sphoṭaṃ na padavākyayoḥ |</p>
    <p xml:id="v5,12.131cd" n="5,12.131cd">vyañjanti vyañjakatvena yathā dīpaprabhādayaḥ ||</p>
    <p xml:id="v5,12.132ab" n="5,12.132ab">sattvād ghaṭādivac ceti sādhanāni yathāruci |</p>
    <p xml:id="v5,12.132cd" n="5,12.132cd">laukikavyatirekeṇa kalpite 'rthe bhavanti hi ||</p>
    <p xml:id="v5,12.133ab" n="5,12.133ab">nārthasya vācakaḥ sphoṭo varṇebhyo vyatirekataḥ |</p>
    <p xml:id="v5,12.133cd" n="5,12.133cd">ghaṭāvivat, na dṛṣṭena virodho dharmasiddhitaḥ ||</p>
    <p xml:id="v5,12.134ab" n="5,12.134ab">pratiṣedhet tu yo varṇān tajjñānānantarodbhavān |</p>
    <p xml:id="v5,12.134cd" n="5,12.134cd">dṛṣṭabādho bhavet tasya śaśicandraniṣedhavat ||</p>
    <p xml:id="v5,12.135ab" n="5,12.135ab">varṇotthā vārthadhīreṣā tajjñānānantarodbhavā |</p>
    <p xml:id="v5,12.135cd" n="5,12.135cd">yedṛśī sā tadutthā hi dhūmāder iva bahnidhīḥ ||</p>
    <p xml:id="v5,12.136ab" n="5,12.136ab">dīpavad vā gakārādir gavādeḥ pratipādakaḥ |</p>
    <p xml:id="v5,12.136cd" n="5,12.136cd">dhruvaṃ pratīyamānatvāt, tatpūrvaṃ pratipādanāt ||</p>
    <p xml:id="v5,12.137ab" n="5,12.137ab">varṇātiriktaḥ pratiṣidhyamānaḥ padeṣu mandaṃ phalam ādadhāti |</p>
    <p xml:id="v5,12.137cd" n="5,12.137cd">kāryāṇi vākyāvayavāśrayāṇi satyāni katuṃ kṛta eṣa yatnaḥ ||</p>
    <p xml:id="v5,13.1ab" n="5,13.1ab">ākṛtivyatirikte 'rthe sambandho nityatāsya ca |</p>
    <p xml:id="v5,13.1cd" n="5,13.1cd">na sidhyetām iti jñātvā tad vācyatvam ihocyate ||</p>
    <p xml:id="v5,13.2ab" n="5,13.2ab">tatsadbhāvaprasiddhyartham atra tāvat prayatyate |</p>
    <p xml:id="v5,13.2cd" n="5,13.2cd">vācyatve vakṣyate yuktir vyaktyā saha balābale ||</p>
    <p xml:id="v5,13.3ab" n="5,13.3ab">jātim evākṛtiṃ prāhur vyaktir ākriyate yayā |</p>
    <p xml:id="v5,13.3cd" n="5,13.3cd">sāmānyaṃ tac ca piṇḍānām ekabuddhinibandhanam ||</p>
    <p xml:id="v5,13.4ab" n="5,13.4ab">tannimittaṃ ca yatkiñcit sāmānyaṃ śabdagocaram |</p>
    <p xml:id="v5,13.4cd" n="5,13.4cd">sarva evecchatīty evam avirodho 'tra vādinām ||</p>
    <p xml:id="v5,13.5ab" n="5,13.5ab">sarvavastuṣu buddhiś ca vyāvṛttyanugamātmikā |</p>
    <p xml:id="v5,13.5cd" n="5,13.5cd">jāyate dvyātmatvena vinā sā ca na siddhyati ||</p>
    <p xml:id="v5,13.6ab" n="5,13.6ab">viśeṣamātra iṣṭe ca na sāmānyamatir bhavet |</p>
    <p xml:id="v5,13.6cd" n="5,13.6cd">sāmānyamātrabodhe tu nirnimittā viśeṣadhīḥ ||</p>
    <p xml:id="v5,13.7ab" n="5,13.7ab">na cāpy anyatarā bhrāntir upacāreṇa ceṣyate |</p>
    <p xml:id="v5,13.7cd" n="5,13.7cd">dṛḍhatvāt sarvadā buddher bhrāntis tadbhrāntivādinām ||</p>
    <p xml:id="v5,13.8ab" n="5,13.8ab">mukhyayoś cāpy adṛṣṭatvān nopacāreṇa kalpanā |</p>
    <p xml:id="v5,13.8cd" n="5,13.8cd">bāhyārthaviṣayatvaṃ ca buddhīnāṃ pratipāditam ||</p>
    <p xml:id="v5,13.9ab" n="5,13.9ab">anyonyāpekṣitā nityaṃ syāt sāmānyaviśeṣayoḥ |</p>
    <p xml:id="v5,13.9cd" n="5,13.9cd">viśeṣāṇāṃ ca sāmānyaṃ te ca tasya bhavanti hi ||</p>
    <p xml:id="v5,13.10ab" n="5,13.10ab">nirviśeṣaṃ na sāmānyaṃ bhavec chaśaviṣāṇavat |</p>
    <p xml:id="v5,13.10cd" n="5,13.10cd">sāmānyarahitatvāc ca viśeṣās tadvad eva hi ||</p>
    <p xml:id="v5,13.11ab" n="5,13.11ab">tadanātmakarūpeṇa hetū vācyāvimau punaḥ |</p>
    <p xml:id="v5,13.11cd" n="5,13.11cd">tena tātyantabhedo 'pi syāt sāmānyaviśeṣayoḥ ||</p>
    <p xml:id="v5,13.12ab" n="5,13.12ab">sāmānyabuddhiśaktitvaṃ viśeṣeṣv eva yo vadet |</p>
    <p xml:id="v5,13.12cd" n="5,13.12cd">vinā vastvantarāt, tena vācyā śaktis tu kīdṛśī ||</p>
    <p xml:id="v5,13.13ab" n="5,13.13ab">grāhyā kiṃ vāpy asambodhā bhinnaikā vā tathaiva ca |</p>
    <p xml:id="v5,13.13cd" n="5,13.13cd">gṛhyate yadi saikā ca jātir evānyaśabdikā ||</p>
    <p xml:id="v5,13.14ab" n="5,13.14ab">bhaven nirviṣayā buddhir yadi śaktir na gṛhyate |</p>
    <p xml:id="v5,13.14cd" n="5,13.14cd">na hi sadbhāvamātreṇa viśayaḥ kaś cid iṣyate ||</p>
    <p xml:id="v5,13.15ab" n="5,13.15ab">parasparavibhinnatvād viśeṣā naikabuddhibhiḥ |</p>
    <p xml:id="v5,13.15cd" n="5,13.15cd">gṛhyante viṣayāsattvāc chaktiś caiṣāṃ na vidyate ||</p>
    <p xml:id="v5,13.16ab" n="5,13.16ab">bhinnatve vāpi śaktīnām ekabuddhir na labhyate |</p>
    <p xml:id="v5,13.16cd" n="5,13.16cd">viśeṣaśaktyabhede ca tāvanmātramatir bhavet ||</p>
    <p xml:id="v5,13.17ab" n="5,13.17ab">bhinnā viśeṣaśaktibhyaḥ sarvatrānugatāpi ca |</p>
    <p xml:id="v5,13.17cd" n="5,13.17cd">pratyekaṃ samavetā ca tasmāj jātir apīṣyatām ||</p>
    <p xml:id="v5,13.18ab" n="5,13.18ab">tenātmadharmo bhedānām ekadhīviṣayo 'sti naḥ |</p>
    <p xml:id="v5,13.18cd" n="5,13.18cd">sāmānyam ākṛtir jātiḥ śaktir vā so 'bhidhīyatām ||</p>
    <p xml:id="v5,13.19ab" n="5,13.19ab">nanu bhinne 'pi sattādau sāmānyam iti jāyate |</p>
    <p xml:id="v5,13.19cd" n="5,13.19cd">buddhir vināpi sāmānyād anyasmāt sā kathaṃ bhavet ||</p>
    <p xml:id="v5,13.20ab" n="5,13.20ab">vanopanyāsatulyo 'yam upanyāsaḥ kṛtas tvayā |</p>
    <p xml:id="v5,13.20cd" n="5,13.20cd">bhrāntitvena hi naitasyā bhrāntir gotvādidhīr api ||</p>
    <p xml:id="v5,13.21ab" n="5,13.21ab">śabdāt pūrvaṃ hi sarveṣu gavādāv iva naikadhīḥ |</p>
    <p xml:id="v5,13.21cd" n="5,13.21cd">vastutvaṃ cātra sāmānyaṃ dharmaṃ ke cit pracakṣate ||</p>
    <p xml:id="v5,13.22ab" n="5,13.22ab">evaṃ tu kalpyamāne syāt sāmānyānām anantatā |</p>
    <p xml:id="v5,13.22cd" n="5,13.22cd">punas tena sahānyeṣu sāmānyamatir asti hi ||</p>
    <p xml:id="v5,13.23ab" n="5,13.23ab">viśeṣeṣv api vastutvāt sāmānyam iti dhīr bhavet |</p>
    <p xml:id="v5,13.23cd" n="5,13.23cd">sattādiṣv iva, ttenaitat sāmānyaṃ nopapadyate ||</p>
    <p xml:id="v5,13.24ab" n="5,13.24ab">tasmād ekasya bhinneṣu yā vṛttis tannibandhanaḥ |</p>
    <p xml:id="v5,13.24cd" n="5,13.24cd">sāmānyaśabdaḥ sattādāv ekadhīkaraṇena vā ||</p>
    <p xml:id="v5,13.25ab" n="5,13.25ab">piṇḍeṣv eva ca sāmānyam, nāntarā gṛhyate yataḥ |</p>
    <p xml:id="v5,13.25cd" n="5,13.25cd">na hy ākāśavadicchanti sāmānyaṃ nāma kiñ cana ||</p>
    <p xml:id="v5,13.26ab" n="5,13.26ab">yad vā sarvagatatve 'pi vyaktiḥ śaktyanurodhataḥ |</p>
    <p xml:id="v5,13.26cd" n="5,13.26cd">śaktiḥ kāryānumeyā hi vyaktidarśanahetukā ||</p>
    <p xml:id="v5,13.27ab" n="5,13.27ab">tena yatraiva dṛśyeta vyaktiḥ śaktaṃ tad eva tu |</p>
    <p xml:id="v5,13.27cd" n="5,13.27cd">tenaiva ca na sarvāsu vyaktiṣv etat pratīyate ||</p>
    <p xml:id="v5,13.28ab" n="5,13.28ab">bhinnatve 'pi hi kāsāñ cic chaktiḥ kāś cid aśaktikāḥ |</p>
    <p xml:id="v5,13.28cd" n="5,13.28cd">na ca paryanuyogo 'sti vastuśakteḥ kadā cana ||</p>
    <p xml:id="v5,13.29ab" n="5,13.29ab">vahnir dahati nākāśaṃ ko 'tra paryanuyujyatām |</p>
    <p xml:id="v5,13.29cd" n="5,13.29cd">na cānyā mṛgyate yuktir yathā sandṛśyate tathā ||</p>
    <p xml:id="v5,13.30ab" n="5,13.30ab">na hi yuktyantaraṃ nāstīty etaj jñānam anarthakam |</p>
    <p xml:id="v5,13.30cd" n="5,13.30cd">dharmaś cāvyabhicāryasya na mṛgya upalakṣaṇe ||</p>
    <p xml:id="v5,13.31ab" n="5,13.31ab">nānumānāvagamyaṃ tat, pratyakṣe lakṣaṇena kim |</p>
    <p xml:id="v5,13.31cd" n="5,13.31cd">svābhāvikaś ca sambandho jātivyaktyor na hetumān ||</p>
    <p xml:id="v5,13.32ab" n="5,13.32ab">tenaitasya prasiddhyarthaṃ nānyat sāmānyam iṣyate |</p>
    <p xml:id="v5,13.32cd" n="5,13.32cd">śaktisiddhivadetasya svabhāvo 'tra na vāryate ||</p>
    <p xml:id="v5,13.33ab" n="5,13.33ab">yad vā naimittikatve 'pi tāvanmātrapratīkṣaṇāt |</p>
    <p xml:id="v5,13.33cd" n="5,13.33cd">viśeṣeṣv eva labdheṣu keṣu cin nānyavāñchanam ||</p>
    <p xml:id="v5,13.34ab" n="5,13.34ab">na vyañjantyapare kasmād, yatas teṣu na dṛśyate |</p>
    <p xml:id="v5,13.34cd" n="5,13.34cd">tebhyo 'pi na nivṛttyarthaṃ mṛgyo hetuḥ svabhāvataḥ ||</p>
    <p xml:id="v5,13.35ab" n="5,13.35ab">sāmānyaṃ nānyadiṣṭaṃ cet tasya vṛtter niyāmakam |</p>
    <p xml:id="v5,13.35cd" n="5,13.35cd">gotvenāpi vinā kasmād gobuddhir na niyamyate ||</p>
    <p xml:id="v5,13.36ab" n="5,13.36ab">yathā tulye 'pi bhinnatve keṣu cid vṛttyapekṣitā |</p>
    <p xml:id="v5,13.36cd" n="5,13.36cd">gotvāder animitte 'pi tathā buddhir bhaviṣyati ||</p>
    <p xml:id="v5,13.37ab" n="5,13.37ab">viṣayeṇa hi buddhīnāṃ vinā notpattir iṣyate |</p>
    <p xml:id="v5,13.37cd" n="5,13.37cd">viśeṣād anyad icchanti sāmānyaṃ tena tad dhruvam ||</p>
    <p xml:id="v5,13.38ab" n="5,13.38ab">tā hi tena vinotpannā mithyāḥ syur viṣayād ṛte |</p>
    <p xml:id="v5,13.38cd" n="5,13.38cd">na tv anyena vinā vṛttiḥ sāmānyasyeha duṣyati ||</p>
    <p xml:id="v5,13.39ab" n="5,13.39ab">aniṣyamāṇe sāmānye vṛttiḥ śabdānumānayoḥ |</p>
    <p xml:id="v5,13.39cd" n="5,13.39cd">naiva syāt, na hi sambandho bhedair ānantyato bhavet ||</p>
    <p xml:id="v5,13.40ab" n="5,13.40ab">anubhūtatayā vāsau puruṣasyopayujyate |</p>
    <p xml:id="v5,13.40cd" n="5,13.40cd">jātivyaktyos tu sambandhe nānubhūtyā prayojanam ||</p>
    <p xml:id="v5,13.41ab" n="5,13.41ab">siddhe viṣayarūpe ca gotvādāv indriyaiḥ punaḥ |</p>
    <p xml:id="v5,13.41cd" n="5,13.41cd">arthāpattyupalabdhā syāc chaktir ekā niyāmikā ||</p>
    <p xml:id="v5,13.42ab" n="5,13.42ab">na cātmahetum evāsau siddhaṃ bādhitum arhati |</p>
    <p xml:id="v5,13.42cd" n="5,13.42cd">śaktiś ca naitayā buddhyā, nendriyaiḥ sā hi gṛhyate ||</p>
    <p xml:id="v5,13.43ab" n="5,13.43ab">sāmānyāntarayogānām aniṣṭhā yā ca varṇyate |</p>
    <p xml:id="v5,13.43cd" n="5,13.43cd">tayā sāmānyanāśaḥ syāt sa ca dṛṣṭena bādhyate ||</p>
    <p xml:id="v5,13.44ab" n="5,13.44ab">sambandhas tasya hetur vā tadgrahe na ca kāraṇam |</p>
    <p xml:id="v5,13.44cd" n="5,13.44cd">svarūpato gṛhīte 'rthe paścād etad vikalpyate ||</p>
    <p xml:id="v5,13.45ab" n="5,13.45ab">sāsnādyekārthasambandhi gotvam ity upalakṣaṇam |</p>
    <p xml:id="v5,13.45cd" n="5,13.45cd">na ca svasamavāyy eva kevalaṃ cihnam iṣyate ||</p>
    <p xml:id="v5,13.46ab" n="5,13.46ab">sāsnādibhyas tu piṇḍasya bhedo nātyantato yadā |</p>
    <p xml:id="v5,13.46cd" n="5,13.46cd">sāmānyasya ca piṇḍebhyas tadā syād etad uttaram ||</p>
    <p xml:id="v5,13.47ab" n="5,13.47ab">kasmāt sāsnādimatsv eva gotvaṃ yasmāt tadātmakam |</p>
    <p xml:id="v5,13.47cd" n="5,13.47cd">tādātmyam asya kasmāc cet svabhāvād iti gamyatām ||</p>
    <p xml:id="v5,13.48ab" n="5,13.48ab">upalabdhyanusāreṇa vyavasthāsiddhir īdṛśī |</p>
    <p xml:id="v5,13.48cd" n="5,13.48cd">svato gotvādibhedas tu na tu vyañjakabhedataḥ ||</p>
    <p xml:id="v5,13.49ab" n="5,13.49ab">sā bhūd drutādivanmithyā, nyañjakasya tu kiṃkṛtaḥ |</p>
    <p xml:id="v5,13.49cd" n="5,13.49cd">bhedo hastyādipiṇḍebhyaḥ, svataś cet, iha tatsamam ||</p>
    <p xml:id="v5,13.50ab" n="5,13.50ab">vyaṅgyajātiviśeṣāc cet, prāptam anyonyasaṃśrayam |</p>
    <p xml:id="v5,13.50cd" n="5,13.50cd">tasmāt svābhāviko bhedo jātivyaktyoḥ pratīyate ||</p>
    <p xml:id="v5,13.51ab" n="5,13.51ab">anekānanyavṛttittvān na sāmānyaviśeṣayoḥ |</p>
    <p xml:id="v5,13.51cd" n="5,13.51cd">ekavastvātmatā yuktā varaṃ tenaupacārikam ||</p>
    <p xml:id="v5,13.52ab" n="5,13.52ab">bhinnebhyaś cāpy abhinnatvād bhedas tat svātmavad bhavet |</p>
    <p xml:id="v5,13.52cd" n="5,13.52cd">ekasmād vāpy abhinnatvād vyaktyekatvaṃ pratīyate ||</p>
    <p xml:id="v5,13.53ab" n="5,13.53ab">ekānekatvam ekasya tathānyānanyatā katham |</p>
    <p xml:id="v5,13.53cd" n="5,13.53cd">tat sāmānyaṃ viśeṣaś cety evamādi ca duṣkaram ||</p>
    <p xml:id="v5,13.54ab" n="5,13.54ab">virodhas tāvad ekāntād vaktum atra na yujyate |</p>
    <p xml:id="v5,13.54cd" n="5,13.54cd">sāmānyānanyavijñāte viśeṣe naikavṛttitā ||</p>
    <p xml:id="v5,13.55ab" n="5,13.55ab">sāmānyānanyavṛttitvaṃ viśeṣātmaikabhāvataḥ |</p>
    <p xml:id="v5,13.55cd" n="5,13.55cd">evañ ca parihartavyā bhinnābhinnatvakalpanā ||</p>
    <p xml:id="v5,13.56ab" n="5,13.56ab">kena cid dhy ātmanaikatvaṃ nānātvaṃ cāsya kena cit |</p>
    <p xml:id="v5,13.56cd" n="5,13.56cd">sāmānyasya tu yo bhedaṃ brūte tasya viśeṣataḥ ||</p>
    <p xml:id="v5,13.57ab" n="5,13.57ab">darśayitvābhyupetavyam, viśeṣaikyaṃ ca jātitaḥ |</p>
    <p xml:id="v5,13.57cd" n="5,13.57cd">yathā kalmāṣavarṇasya yatheṣṭaṃ varṇanigrahaḥ ||</p>
    <p xml:id="v5,13.58ab" n="5,13.58ab">citratvād vastuno 'py evaṃ bhedābhedāvadhāraṇam |</p>
    <p xml:id="v5,13.58cd" n="5,13.58cd">sāmānyāṃśe tu niṣkṛṣya bhedo yena prasādhyate ||</p>
    <p xml:id="v5,13.59ab" n="5,13.59ab">tasya hetor asiddhatvaṃ siddhaś cet siddhasādhanam |</p>
    <p xml:id="v5,13.59cd" n="5,13.59cd">bhedebhyo 'nanyarūpeṇa sāmānyaṃ gṛhyate yadā ||</p>
    <p xml:id="v5,13.60ab" n="5,13.60ab">tadāviśeṣamātreṇa vastu pratyavabhāsate |</p>
    <p xml:id="v5,13.60cd" n="5,13.60cd">tadudbhūtyā ca sāmānyaṃ tadbhāvānuguṇaṃ sthitam ||</p>
    <p xml:id="v5,13.61ab" n="5,13.61ab">sad apy agrāhyarūpatvād asadvat pratibhāti naḥ |</p>
    <p xml:id="v5,13.61cd" n="5,13.61cd">viśeṣān api sāmānyād yadā bhedena buddhyate ||</p>
    <p xml:id="v5,13.62ab" n="5,13.62ab">tadā sāmānyamātratvam evam eva pratīyate |</p>
    <p xml:id="v5,13.62cd" n="5,13.62cd">yadā tu śabalaṃ vastu yugapat pratipadyate ||</p>
    <p xml:id="v5,13.63ab" n="5,13.63ab">tadānyān anyabhedādi sarvam eva pralīyate |</p>
    <p xml:id="v5,13.63cd" n="5,13.63cd">na ca tat tādṛśaṃ kaś cic chabdaḥ śaknoti bhāṣitum ||</p>
    <p xml:id="v5,13.64ab" n="5,13.64ab">sāmānyāṃśān apoddhṛtya padaṃ sarvaṃ pravarttate |</p>
    <p xml:id="v5,13.64cd" n="5,13.64cd">samastavastvapekṣāṃ ca padārthānām apoddhṛtim ||</p>
    <p xml:id="v5,13.65ab" n="5,13.65ab">ke cid āhur asadrūpam, aṃśatvaṃ tu na vāryate |</p>
    <p xml:id="v5,13.65cd" n="5,13.65cd">sārūpyam eva sāmānyaṃ piṇḍānāṃ yena kalpyate ||</p>
    <p xml:id="v5,13.66ab" n="5,13.66ab">tena sārūpyaśabdena kiṃ punaḥ pratipadyate |</p>
    <p xml:id="v5,13.66cd" n="5,13.66cd">samānarūpabhāvaś cej jātiḥ sāsmābhir iṣyate ||</p>
    <p xml:id="v5,13.67ab" n="5,13.67ab">sādṛśyam atha sārūpyaṃ kasya keneti kathyatām |</p>
    <p xml:id="v5,13.67cd" n="5,13.67cd">na tāvacchālaleyena bāhuleyādayaḥ samāḥ ||</p>
    <p xml:id="v5,13.68ab" n="5,13.68ab">viśeṣarūpataḥ, ye 'pi tatsaṃsthānādibhiḥ samāḥ |</p>
    <p xml:id="v5,13.68cd" n="5,13.68cd">śābaleya iveti syāt tatra buddhir na gaur iva ||</p>
    <p xml:id="v5,13.69ab" n="5,13.69ab">śābaleyo 'yam iti vā bhrāntyā gaur iti nāsti dhīḥ |</p>
    <p xml:id="v5,13.69cd" n="5,13.69cd">śābaleyasvarūpaṃ ca na gaur ity avatiṣṭhate ||</p>
    <p xml:id="v5,13.70ab" n="5,13.70ab">tadanyeṣu hi gobuddhir na syāt susadṛśeṣv api |</p>
    <p xml:id="v5,13.70cd" n="5,13.70cd">dṛśyate sā na cānyatra gorūpaṃ tatra vidyate ||</p>
    <p xml:id="v5,13.71ab" n="5,13.71ab">na cānyo gauḥ prasiddho 'sti tatsādṛśyena dhīr bhāvet |</p>
    <p xml:id="v5,13.71cd" n="5,13.71cd">na cāpi sa iti jñānaṃ sadṛśeṣv asti sarvadā ||</p>
    <p xml:id="v5,13.72ab" n="5,13.72ab">sarvapuṃsām ato bhrāntir naiṣā bādhakavarjanāt |</p>
    <p xml:id="v5,13.72cd" n="5,13.72cd">sarvajñānāni mithyā ca prasajyante 'tra kalpane ||</p>
    <p xml:id="v5,13.73ab" n="5,13.73ab">viśeṣagrahaṇābhāvād eva gauḥ kaś ca kathyatām |</p>
    <p xml:id="v5,13.73cd" n="5,13.73cd">babhūva yady asau pūrvam asmadādes tadagrahāt ||</p>
    <p xml:id="v5,13.74ab" n="5,13.74ab">sādṛśyāvadhṛtir nāstīty ato godhīr na labhyate |</p>
    <p xml:id="v5,13.74cd" n="5,13.74cd">na cāvayavasāmānyair vinā sādṛśyakalpanā ||</p>
    <p xml:id="v5,13.75ab" n="5,13.75ab">sāmānyapratyayotpādo na viśeṣeṣu jāyate |</p>
    <p xml:id="v5,13.75cd" n="5,13.75cd">vyaktitaś cātireko 'sya syān na veti vicārite ||</p>
    <p xml:id="v5,13.76ab" n="5,13.76ab">sāmānyam eva sādṛśyaṃ bhaved vā vyaktimātrakam |</p>
    <p xml:id="v5,13.76cd" n="5,13.76cd">tena nātyantabhinno 'rthaḥ sārūpyam iti varṇitam |</p>
    <p xml:id="v5,13.76ef" n="5,13.76ef">granthe vindhyanivāsena bhrānteḥ sādṛśyam ucyate ||</p>
    <p xml:id="v5,14.1ab" n="5,14.1ab">agonivṛttiḥ sāmānyaṃ vācyaṃ yaiḥ parikalpitam |</p>
    <p xml:id="v5,14.1cd" n="5,14.1cd">gotvaṃ vastv eva tair uktam ago 'pohagirā sphuṭam ||</p>
    <p xml:id="v5,14.2ab" n="5,14.2ab">bhāvāntaram abhāvo hi purastāt pratipāditaḥ |</p>
    <p xml:id="v5,14.2cd" n="5,14.2cd">tatrāśvādinivṛttyātmā bhāvaḥ ka iti kathyatām ||</p>
    <p xml:id="v5,14.3ab" n="5,14.3ab">neṣṭo 'sādhāraṇas tāvad viṣayo nirvikalpanāt |</p>
    <p xml:id="v5,14.3cd" n="5,14.3cd">tathā ca śābaleyādeḥ, asāmānyaprasaṅgataḥ ||</p>
    <p xml:id="v5,14.4ab" n="5,14.4ab">śābaleyādirūpaṃ hi na sāmānyaṃ parasparam |</p>
    <p xml:id="v5,14.4cd" n="5,14.4cd">na vaikamitareṣāṃ vastatrānantārthatā bhavet ||</p>
    <p xml:id="v5,14.5ab" n="5,14.5ab">na ca sākṣād viśeṣasya te 'pohyā iti yuktimat |</p>
    <p xml:id="v5,14.5cd" n="5,14.5cd">na śābaleyavijñānam agovyāvṛttibandhanam ||</p>
    <p xml:id="v5,14.6ab" n="5,14.6ab">nivṛttyā bāhuleyādes tadvijñānaṃ pravartate |</p>
    <p xml:id="v5,14.6cd" n="5,14.6cd">kuryād agonivṛttiṃ cen nāpohetātmavad dhi tān ||</p>
    <p xml:id="v5,14.7ab" n="5,14.7ab">tenāṃśenānapohaś ca svarūpeṇāpy apohanam |</p>
    <p xml:id="v5,14.7cd" n="5,14.7cd">kalpyate ced virodhaḥ syāt samamākṣepavāraṇe ||</p>
    <p xml:id="v5,14.8ab" n="5,14.8ab">tasmāt prātyātmikai rūpair ago 'poho na yujyate |</p>
    <p xml:id="v5,14.8cd" n="5,14.8cd">samudāye 'pi naiteṣām agovyāvṛttisambhavaḥ ||</p>
    <p xml:id="v5,14.9ab" n="5,14.9ab">sarvopalabdhau tadbuddhir vyāsajyaivaṃ pravartate |</p>
    <p xml:id="v5,14.9cd" n="5,14.9cd">na pratyekaṃ bhaved eṣā, na samasteṣv aśaktitaḥ ||</p>
    <p xml:id="v5,14.10ab" n="5,14.10ab">tasmāt sarveṣu yad rūpaṃ pratyekaṃ pariniṣṭhitam |</p>
    <p xml:id="v5,14.10cd" n="5,14.10cd">gobuddhis tannimittā syād gotvād anyac ca nāsti tat ||</p>
    <p xml:id="v5,14.11ab" n="5,14.11ab">nanu ca prāgabhāvādau sāmānyaṃ vastu neṣyate |</p>
    <p xml:id="v5,14.11cd" n="5,14.11cd">sattaiva hy atra sāmānyam anutpattyādirūṣitā ||</p>
    <p xml:id="v5,14.12ab" n="5,14.12ab">tām utpattyādyanusyūtāṃ satteti pratijānate |</p>
    <p xml:id="v5,14.12cd" n="5,14.12cd">anyāpohānuviddhā tu saivābhāvaḥ pratīyate ||</p>
    <p xml:id="v5,14.13ab" n="5,14.13ab">anityatvaṃ vināśākhyakriyāsāmānyam ucyate |</p>
    <p xml:id="v5,14.13cd" n="5,14.13cd">abrāhmaṇatvaṃ kin tu syād bhinneṣu kṣattriyādiṣu ||</p>
    <p xml:id="v5,14.14ab" n="5,14.14ab">puruṣatvaṃ catuḥsaṃstham, viśeṣeṣu ca nāstidhīḥ |</p>
    <p xml:id="v5,14.14cd" n="5,14.14cd">sāmānyapratyayaś caiṣu pratyekam upajāyate ||</p>
    <p xml:id="v5,14.15ab" n="5,14.15ab">tenātra brāhmaṇābhāvaḥ sāmānyaṃ syād avastu tat |</p>
    <p xml:id="v5,14.15cd" n="5,14.15cd">gotvādāv api tenaiva sāmānyapratyayo bhavet ||</p>
    <p xml:id="v5,14.16ab" n="5,14.16ab">kaiś cit tv atraikaśabdatvam akṣādāv iva kalpitam |</p>
    <p xml:id="v5,14.16cd" n="5,14.16cd">jātitrayasya, naivaṃ tu sambhavatyaghaṭādiṣu ||</p>
    <p xml:id="v5,14.17ab" n="5,14.17ab">nātra hy anantake bhede sādhāraṇyaṃ nirūpyate |</p>
    <p xml:id="v5,14.17cd" n="5,14.17cd">tasmāt kriyāguṇāḥ ke cid dhetavo 'nanyavartinaḥ ||</p>
    <p xml:id="v5,14.18ab" n="5,14.18ab">puruṣatvaṃ nañā caitad brāhmaṇebhyo nivartitam |</p>
    <p xml:id="v5,14.18cd" n="5,14.18cd">cāturvarṇyaprasaktaṃ sad gamyate 'rthādibhir yathā ||</p>
    <p xml:id="v5,14.19ab" n="5,14.19ab">yady apy avāntarā nāsti triṣu jātir vyavasthitā |</p>
    <p xml:id="v5,14.19cd" n="5,14.19cd">nañsāmārthyān naratvaṃ tu tryādhāraṃ sampratīyate ||</p>
    <p xml:id="v5,14.20ab" n="5,14.20ab">śabdasāmarthyabhedena varṇeṣu matibhinnatā |</p>
    <p xml:id="v5,14.20cd" n="5,14.20cd">puṃstve tricaturādhāre paryudāsasvarūpataḥ ||</p>
    <p xml:id="v5,14.21ab" n="5,14.21ab">dūrāntike kṣaṇe śaktir gṛdhravāyasacakṣuṣoḥ |</p>
    <p xml:id="v5,14.21cd" n="5,14.21cd">yathā rūpe tathā puṃstve pumabrāhmaṇaśabdayoḥ ||</p>
    <p xml:id="v5,14.22ab" n="5,14.22ab">brāhmaṇavyatiriktārthavṛtti puṃstvam itīdṛśam |</p>
    <p xml:id="v5,14.22cd" n="5,14.22cd">vākyaṃ yatra pravarteta tatrābrāhmaṇadhīpade ||</p>
    <p xml:id="v5,14.23ab" n="5,14.23ab">pārthivatvādisāmānyam evam evāghaṭādiṣu |</p>
    <p xml:id="v5,14.23cd" n="5,14.23cd">ghaṭatvādivinirmuktaṃ viṣayaḥ sampratīyate ||</p>
    <p xml:id="v5,14.24ab" n="5,14.24ab">asādhāraṇabhāvāc ca nañā śabdo viśeṣitaḥ |</p>
    <p xml:id="v5,14.24cd" n="5,14.24cd">tāvanmātreṇa rahite sāmānye vyavatiṣṭhate ||</p>
    <p xml:id="v5,14.25ab" n="5,14.25ab">viśeṣe pratiṣiddhe hi sāmānyaṃ yadanantaram |</p>
    <p xml:id="v5,14.25cd" n="5,14.25cd">sāmānyākāṅkṣiṇaṃ śabdaṃ niruṇad dhi tadātmani ||</p>
    <p xml:id="v5,14.26ab" n="5,14.26ab">prathamātikrame tasya kāraṇaṃ naiva vidyate |</p>
    <p xml:id="v5,14.26cd" n="5,14.26cd">brāhmaṇatvād ato 'petaṃ naratvam avaśiṣyate ||</p>
    <p xml:id="v5,14.27ab" n="5,14.27ab">vyudasya brāhmaṇatvaṃ ca nañi jāte viśeṣaṇe |</p>
    <p xml:id="v5,14.27cd" n="5,14.27cd">naratvodasanaṃ yat tu kalpetāśrutam eva tat ||</p>
    <p xml:id="v5,14.28ab" n="5,14.28ab">tasmād yasyaiva te bhedā niṣiddhyeraṃs tadarthataḥ |</p>
    <p xml:id="v5,14.28cd" n="5,14.28cd">bhedāntarasthaṃ sāmānyam, loke 'py evaṃ pratīyate ||</p>
    <p xml:id="v5,14.29ab" n="5,14.29ab">prasaṅginyāṃ ca tadbuddhau niṣedho 'rthād apīṣyate |</p>
    <p xml:id="v5,14.29cd" n="5,14.29cd">tanmātrarahite cārthe sādṛśyāt tanmatir bhavet ||</p>
    <p xml:id="v5,14.30ab" n="5,14.30ab">sādṛśyam eva vā vācyam iṣṭam abrāhmaṇādiṣu |</p>
    <p xml:id="v5,14.30cd" n="5,14.30cd">tac cāvayavasāmānyād, vināpy etena lakṣyate ||</p>
    <p xml:id="v5,14.31ab" n="5,14.31ab">kva cid vināpi sādṛśyāt sāhacaryādihetukā |</p>
    <p xml:id="v5,14.31cd" n="5,14.31cd">nañyuktaśabdavṛttiḥ syād yathā vakṣyaty anīkṣaṇe ||</p>
    <p xml:id="v5,14.32ab" n="5,14.32ab">īkṣaṇavyatiriktā hi kriyā tatrāpy apekṣitā |</p>
    <p xml:id="v5,14.32cd" n="5,14.32cd">pratyāsatter na saṅkalpam atikramya pratīyate ||</p>
    <p xml:id="v5,14.33ab" n="5,14.33ab">nāmadhātvarthayogī ca naiva nañ pratiṣedhakaḥ |</p>
    <p xml:id="v5,14.33cd" n="5,14.33cd">vadato 'brāhmaṇādharmāv anyamātravirodhinau ||</p>
    <p xml:id="v5,14.34ab" n="5,14.34ab">yatrāpy ākhyātasambandhāt pratiṣedhaḥ pratīyate |</p>
    <p xml:id="v5,14.34cd" n="5,14.34cd">tatraudāsīnyavastv eva pratipattā 'valambate ||</p>
    <p xml:id="v5,14.35ab" n="5,14.35ab">tasmād vastuny apohāḥ syuḥ, api cāvastukalpane |</p>
    <p xml:id="v5,14.35cd" n="5,14.35cd">prāgntyebhyo viśeṣebhyo na kiñ cid vastu labhyate ||</p>
    <p xml:id="v5,14.36ab" n="5,14.36ab">na cāntyair vyavahāro 'sti, śakyaṃ naiṣāṃ nirūpaṇam |</p>
    <p xml:id="v5,14.36cd" n="5,14.36cd">apohaśabdavācyātha śūnyatānyaprakārikā ||</p>
    <p xml:id="v5,14.37ab" n="5,14.37ab">tasyāṃ cāśvādibuddhīnātmāṃśagrahaṇaṃ bhavet |</p>
    <p xml:id="v5,14.37cd" n="5,14.37cd">tatrānyāpohavācyatvaṃ mudhaivābhyupagamyate ||</p>
    <p xml:id="v5,14.38ab" n="5,14.38ab">sāmānyaṃ vasturūpaṃ hi buddhyākāro bhaviṣyati |</p>
    <p xml:id="v5,14.38cd" n="5,14.38cd">śabdārtho 'rthānapekṣo hi vṛthāpohaḥ prakalpitaḥ ||</p>
    <p xml:id="v5,14.39ab" n="5,14.39ab">vasturūpā ca sā buddhiḥ śabdārtheṣūpajāyate |</p>
    <p xml:id="v5,14.39cd" n="5,14.39cd">tena vastv eva kalpeta vācyaṃ buddhyanapohakam ||</p>
    <p xml:id="v5,14.40ab" n="5,14.40ab">asaty api ca bāhye 'rthe vākyārthapratibhā tathā |</p>
    <p xml:id="v5,14.40cd" n="5,14.40cd">padārthe 'pi tathaiva syāt kim apohaḥ prakalpyate ||</p>
    <p xml:id="v5,14.41ab" n="5,14.41ab">buddhyantarād vyavacchedo na ca buddheḥ pratīyate |</p>
    <p xml:id="v5,14.41cd" n="5,14.41cd">svarūpotpādamātrāc ca nānyam aṃśaṃ bibharti sā ||</p>
    <p xml:id="v5,14.42ab" n="5,14.42ab">bhinnasāmānyavacanā viśeṣavacanāś ca ye |</p>
    <p xml:id="v5,14.42cd" n="5,14.42cd">sarve bhaveyuḥ paryāyā yady apohasya vācyatā ||</p>
    <p xml:id="v5,14.43ab" n="5,14.43ab">nanu bhedād apohānāṃ prasaṅgo 'yaṃ na yujyate |</p>
    <p xml:id="v5,14.43cd" n="5,14.43cd">sāmānyāpohakḷptyā ced vastumātre samaṃ tava ||</p>
    <p xml:id="v5,14.44ab" n="5,14.44ab">bhidyante mama vastutvāt sāmānyāni parasparam |</p>
    <p xml:id="v5,14.44cd" n="5,14.44cd">asaṅkīrṇasvabhāvāni na caikatvaṃ vitanvate ||</p>
    <p xml:id="v5,14.45ab" n="5,14.45ab">saṃsṛṣṭaikatvanānātvavikalparahitātmanām |</p>
    <p xml:id="v5,14.45cd" n="5,14.45cd">avastutvād apohānāṃ tva syād bhinnatā katham ||</p>
    <p xml:id="v5,14.46ab" n="5,14.46ab">yadi vā bhidyamānatvād vastvasādhāraṇāṃśavat |</p>
    <p xml:id="v5,14.46cd" n="5,14.46cd">avastutve tv anānātvāt paryāyatvān na mucyate ||</p>
    <p xml:id="v5,14.47ab" n="5,14.47ab">nanu cāpohyabhedena bhedo 'pohasya setsyati |</p>
    <p xml:id="v5,14.47cd" n="5,14.47cd">na viśeṣaḥ svatas tasya parataś caupacārikaḥ ||</p>
    <p xml:id="v5,14.48ab" n="5,14.48ab">tenaivādhārabhedenāpy asya bhedo na yujyate |</p>
    <p xml:id="v5,14.48cd" n="5,14.48cd">na hi sambandhibhedena bhedo vastuny apīṣyate ||</p>
    <p xml:id="v5,14.49ab" n="5,14.49ab">kim utāvastvasaṃsṛṣṭam anyataś cānivartitam |</p>
    <p xml:id="v5,14.49cd" n="5,14.49cd">anavāptaviśeṣāṃśaṃ yat kim apy anirūpitam ||</p>
    <p xml:id="v5,14.50ab" n="5,14.50ab">tasmād yathaiva bhede 'pi piṇḍānāṃ naiva bhidyate |</p>
    <p xml:id="v5,14.50cd" n="5,14.50cd">tathaivāpohyabhede 'pi nāneko 'yaṃ bhaviṣyati ||</p>
    <p xml:id="v5,14.51ab" n="5,14.51ab">bhede vā pratipiṇḍaṃ syād ago 'pohaḥ, tathā sati |</p>
    <p xml:id="v5,14.51cd" n="5,14.51cd">sāmānyaṃ śābaleyāder iti neṣṭaṃ prasidhyati ||</p>
    <p xml:id="v5,14.52ab" n="5,14.52ab">saṃsargiṇo 'pi cādhārā yaṃ na bhindanti rūpataḥ |</p>
    <p xml:id="v5,14.52cd" n="5,14.52cd">apohyaiḥ sa bahirbhūtair bhidyetety atikalpanā ||</p>
    <p xml:id="v5,14.53ab" n="5,14.53ab">agavyaśvātirekaḥ syād anaśvaś ca gavādhikaḥ |</p>
    <p xml:id="v5,14.53cd" n="5,14.53cd">śeṣaṃ hastyādyapohyaṃ tu dvayor api na bhidyate ||</p>
    <p xml:id="v5,14.54ab" n="5,14.54ab">tatraikabhedād bhedo 'stu bahvabhedād abhinnatā |</p>
    <p xml:id="v5,14.54cd" n="5,14.54cd">bhūyasāṃ syāt sadharmatvam ity abhedaḥ prasajyate ||</p>
    <p xml:id="v5,14.55ab" n="5,14.55ab">gauś ca hastyādyapohena nāśvarūpād viśeṣyate |</p>
    <p xml:id="v5,14.55cd" n="5,14.55cd">karoti tadapohaṃ ced aikarūpyaṃ virudhyate ||</p>
    <p xml:id="v5,14.56ab" n="5,14.56ab">sarvaśabdeṣu caikaikam apohyamatiricyate |</p>
    <p xml:id="v5,14.56cd" n="5,14.56cd">tatrāsādhāraṇatvena tanmātrāpohyatā bhavet ||</p>
    <p xml:id="v5,14.57ab" n="5,14.57ab">tato 'śvāpoharūpatvāt siṃhādiḥ sarva eva te |</p>
    <p xml:id="v5,14.57cd" n="5,14.57cd">tannimittam ago 'pohaṃ bibhrad ucyeta gaur iti ||</p>
    <p xml:id="v5,14.58ab" n="5,14.58ab">sarvāpoho yadīṣyeta, sa vaktavyaḥ kathaṃ punaḥ |</p>
    <p xml:id="v5,14.58cd" n="5,14.58cd">yadi pratyekarūpeṇa nāpohyānantatā bhavet ||</p>
    <p xml:id="v5,14.59ab" n="5,14.59ab">bhinnatvāc cāpy apohyānāṃ bhinno 'pohaḥ prasajyate |</p>
    <p xml:id="v5,14.59cd" n="5,14.59cd">tatraikasmin bhavet piṇḍe 'nantajātisamanvayaḥ ||</p>
    <p xml:id="v5,14.60ab" n="5,14.60ab">tato gaur iti sāmānyaṃ vācyam ekaṃ na sidhyati |</p>
    <p xml:id="v5,14.60cd" n="5,14.60cd">jātyantaramatiś caiṣu bhavej jātyantareṣv iva ||</p>
    <p xml:id="v5,14.61ab" n="5,14.61ab">samudāyātmanā nāpi bhaved eṣām apohyatā |</p>
    <p xml:id="v5,14.61cd" n="5,14.61cd">samudāyo hi naikena vinā dharmeṇa jāyate ||</p>
    <p xml:id="v5,14.62ab" n="5,14.62ab">nāpy ekadeśatā teṣām asti nāpy ekakālatā |</p>
    <p xml:id="v5,14.62cd" n="5,14.62cd">vyatiriktaś ca saṅghātas teṣāṃ kaś cin na vidyate ||</p>
    <p xml:id="v5,14.63ab" n="5,14.63ab">yadi tv avyatiriktaḥ syād ānanyaṃ tadavasthitam |</p>
    <p xml:id="v5,14.63cd" n="5,14.63cd">yadi sāmānyarūpeṇa te 'pohyante, na vastutā ||</p>
    <p xml:id="v5,14.64ab" n="5,14.64ab">kathaṃ vā vastv apohyeta, nābhāvo bhāvamṛcchati |</p>
    <p xml:id="v5,14.64cd" n="5,14.64cd">apohyamāne cābhāve bhāva evāvaśiṣyate ||</p>
    <p xml:id="v5,14.65ab" n="5,14.65ab">apohyabhedakḷptiś ca nābhāvābhedato bhavet |</p>
    <p xml:id="v5,14.65cd" n="5,14.65cd">tadbhedo 'pohabhedāc cet, prāptam anyonyasaṃśrayam ||</p>
    <p xml:id="v5,14.66ab" n="5,14.66ab">gosāmānyasya bhinnatvād agaur ity eṣa bhidyate |</p>
    <p xml:id="v5,14.66cd" n="5,14.66cd">agaur ity asya bhedena gosāmānyaṃ ca bhidyate ||</p>
    <p xml:id="v5,14.67ab" n="5,14.67ab">agāvo 'śvādayaś ca syus te 'py abhāvātmakāḥ punaḥ |</p>
    <p xml:id="v5,14.67cd" n="5,14.67cd">karkādyapekṣayā te 'pi tathety evaṃ na gamyate ||</p>
    <p xml:id="v5,14.68ab" n="5,14.68ab">kim apohyam, kva cāpohaḥ, gopiṇḍeṣv evam eva ca |</p>
    <p xml:id="v5,14.68cd" n="5,14.68cd">tatra syād dvayam apy etadantyeṣu paramāṇuṣu ||</p>
    <p xml:id="v5,14.69ab" n="5,14.69ab">na cāntyeṣu dvayor asti vyavahāro bhidāṃ prati |</p>
    <p xml:id="v5,14.69cd" n="5,14.69cd">gavāśvaparamāṇūnāṃ viśeṣaś ca na vidyate ||</p>
    <p xml:id="v5,14.70ab" n="5,14.70ab">svarūpajātisaṃsthānaparimāṇādilakṣaṇaḥ |</p>
    <p xml:id="v5,14.70cd" n="5,14.70cd">kim apohyaṃ kva cāpohas tatrāpi na viśiṣyate ||</p>
    <p xml:id="v5,14.71ab" n="5,14.71ab">na cāprasiddhasārūpyānapohaviṣayātmanā |</p>
    <p xml:id="v5,14.71cd" n="5,14.71cd">śaktaḥ kaś cid api jñātuṃ gavādīnaviśeṣataḥ ||</p>
    <p xml:id="v5,14.72ab" n="5,14.72ab">apohyān api cāśvādīnekadharmānvayād ṛte |</p>
    <p xml:id="v5,14.72cd" n="5,14.72cd">na nirūpayituṃ śaktis tatrāpoho na siddhyati ||</p>
    <p xml:id="v5,14.73ab" n="5,14.73ab">na cānvayavinirmukte pravṛttir liṅgaśabdayoḥ |</p>
    <p xml:id="v5,14.73cd" n="5,14.73cd">tābhyāṃ ca na vināpoho na cāsādhāraṇe 'nvayaḥ ||</p>
    <p xml:id="v5,14.74ab" n="5,14.74ab">apohaś cāpy aniṣpannaḥ sāhacaryaṃ kva dṛśyatām |</p>
    <p xml:id="v5,14.74cd" n="5,14.74cd">tasminn adṛśyamāne ca na tayoḥ syāt pramāṇatā ||</p>
    <p xml:id="v5,14.75ab" n="5,14.75ab">na cādarśanamātreṇa tābhyāṃ pratyāyanaṃ bhavet |</p>
    <p xml:id="v5,14.75cd" n="5,14.75cd">sarvatraiva hy adṛṣṭatvāt pratyāyyaṃ nāvaśiṣyate ||</p>
    <p xml:id="v5,14.76ab" n="5,14.76ab">athāsaty api sārūpye syād apohasya kalpanā |</p>
    <p xml:id="v5,14.76cd" n="5,14.76cd">gavāśvayor ayaṃ kasmād ago 'poho na kalpyate ||</p>
    <p xml:id="v5,14.77ab" n="5,14.77ab">śābaleyāc ca bhinnatvaṃ bāhuleyāśvayoḥ samam |</p>
    <p xml:id="v5,14.77cd" n="5,14.77cd">sāmānyaṃ nānyadiṣṭaṃ cet kvāgo 'pohaḥ pravartatām ||</p>
    <p xml:id="v5,14.78ab" n="5,14.78ab">indriyair nāpy ago 'pohaḥ prathamaṃ vyavasīyate |</p>
    <p xml:id="v5,14.78cd" n="5,14.78cd">nānyatra śabdavṛttiś ca kiṃ dṛṣṭvā sa prayujyatām ||</p>
    <p xml:id="v5,14.79ab" n="5,14.79ab">pūrvoktena prabandhena nānumāpy atra vidyate |</p>
    <p xml:id="v5,14.79cd" n="5,14.79cd">sambandhānubhāvo 'py asya tena naivopapadyate ||</p>
    <p xml:id="v5,14.80ab" n="5,14.80ab">nivṛttivācinaḥ śabdā na prasiddhāś ca yān prati |</p>
    <p xml:id="v5,14.80cd" n="5,14.80cd">teṣām agor asiddhatvān na sāmānyanirākriyā ||</p>
    <p xml:id="v5,14.81ab" n="5,14.81ab">agośabdābhidheyatvaṃ gamyatāṃ ca kathaṃ punaḥ |</p>
    <p xml:id="v5,14.81cd" n="5,14.81cd">na dṛṣṭo yatra gośabdaḥ sambandhānubhavakṣaṇe ||</p>
    <p xml:id="v5,14.82ab" n="5,14.82ab">ekasmāt tarhi gopiṇḍād yadanyat sarvam eva tat |</p>
    <p xml:id="v5,14.82cd" n="5,14.82cd">bhaved apohyam ity evaṃ na sāmānyasya vācyatā ||</p>
    <p xml:id="v5,14.83ab" n="5,14.83ab">siddhaś cāgaur apohyeta goniṣedhātmakaś ca saḥ |</p>
    <p xml:id="v5,14.83cd" n="5,14.83cd">tatra gaur eva vaktavyo nañā yaḥ pratiṣidhyate ||</p>
    <p xml:id="v5,14.84ab" n="5,14.84ab">sa ced agonivṛttyātmā bhaved anyonyasaṃśrayaḥ |</p>
    <p xml:id="v5,14.84cd" n="5,14.84cd">siddhaś ced gaur apohyārthaṃ vṛthāpohaprakalpanā ||</p>
    <p xml:id="v5,14.85ab" n="5,14.85ab">gavyasiddhe tv agaur nāsti tadabhāve ca gauḥ kutaḥ |</p>
    <p xml:id="v5,14.85cd" n="5,14.85cd">nādhārādheyavṛttyādisambandhaś cāpy abhāvayoḥ ||</p>
    <p xml:id="v5,14.86ab" n="5,14.86ab">na cāsādhāraṇaṃ vastu gamyate 'pohavat tayā |</p>
    <p xml:id="v5,14.86cd" n="5,14.86cd">kathaṃ vā parikalpyeta sambandho vastvavastunoḥ ||</p>
    <p xml:id="v5,14.87ab" n="5,14.87ab">svarūpasattvamātreṇa na ca kiñ cid viśeṣaṇam |</p>
    <p xml:id="v5,14.87cd" n="5,14.87cd">svabuddhyā rajyate yena viśeṣyaṃ tad viśeṣaṇam ||</p>
    <p xml:id="v5,14.88ab" n="5,14.88ab">na cāpy aśvādiśabdebho jāyate 'pohabodhanam |</p>
    <p xml:id="v5,14.88cd" n="5,14.88cd">viśiṣṭabuddhir iṣṭeha na cājñātaviśeṣaṇā ||</p>
    <p xml:id="v5,14.89ab" n="5,14.89ab">na cānyarūpam anyādṛk kuryāj jñānaṃ viśeṣaṇam |</p>
    <p xml:id="v5,14.89cd" n="5,14.89cd">kathaṃ cānyādṛśe jñāte tad ucyeta viśeṣaṇam ||</p>
    <p xml:id="v5,14.90ab" n="5,14.90ab">athānyathā viśeṣye 'pi syād viśeṣaṇakalpanā |</p>
    <p xml:id="v5,14.90cd" n="5,14.90cd">tathā sati hi yatkiñcit prasajyeta viśeṣaṇam ||</p>
    <p xml:id="v5,14.91ab" n="5,14.91ab">abhāvarūpagamye ca na viśeṣye 'sti vastutā |</p>
    <p xml:id="v5,14.91cd" n="5,14.91cd">viśeṣitam apohena vastu vācyaṃ na te 'sty ataḥ ||</p>
    <p xml:id="v5,14.92ab" n="5,14.92ab">yady apy apohanirmukte na vṛttiḥ śabdaliṅgayoḥ |</p>
    <p xml:id="v5,14.92cd" n="5,14.92cd">yuktā tathāpi buddhis tu jñātur vastvavalambate ||</p>
    <p xml:id="v5,14.93ab" n="5,14.93ab">na cāsādhāraṇaṃ vastu buddhau viparivarttate |</p>
    <p xml:id="v5,14.93cd" n="5,14.93cd">na cāpi nirvikalpatvāt tasya yuktā viśeṣyatā ||</p>
    <p xml:id="v5,14.94ab" n="5,14.94ab">śabdenāgamyamānaṃ ca viśeṣyam iti sāhasam |</p>
    <p xml:id="v5,14.94cd" n="5,14.94cd">tena sāmānyam eṣṭavyaṃ viṣayo buddhiśabdayoḥ ||</p>
    <p xml:id="v5,14.95ab" n="5,14.95ab">yadā cāśabdavācyatvān na vyaktīnām apohyatā |</p>
    <p xml:id="v5,14.95cd" n="5,14.95cd">tadāpohyeta sāmānyaṃ tasyāpohāc ca vastutā ||</p>
    <p xml:id="v5,14.96ab" n="5,14.96ab">nāpohyatvam abhāvānām abhāvābhāvavarjanāt |</p>
    <p xml:id="v5,14.96cd" n="5,14.96cd">vyakto 'pohāntare 'pohas tasmāt sāmānyavastunaḥ ||</p>
    <p xml:id="v5,14.97ab" n="5,14.97ab">abhāvasya ca yo 'bhāvaḥ sa cet tasmād vilakṣaṇaḥ |</p>
    <p xml:id="v5,14.97cd" n="5,14.97cd">bhāva eva bhaven no ced gaur agaus te prasajyate ||</p>
    <p xml:id="v5,14.98ab" n="5,14.98ab">yady apy aneṣu śabdeṣu vastunaḥ syād apohyatā |</p>
    <p xml:id="v5,14.98cd" n="5,14.98cd">sacchabdasya tv abhāvākhyān nāpohyaṃ bhinnam iṣyate ||</p>
    <p xml:id="v5,14.99ab" n="5,14.99ab">tatrāsato 'pi bhāvatvam itikleśo mahān bhavet |</p>
    <p xml:id="v5,14.99cd" n="5,14.99cd">tadasiddhau na sattāsti na cāsattā prasidhyati ||</p>
    <p xml:id="v5,14.100ab" n="5,14.100ab">na cāpi vāsanābhedād bhedaḥ sadrūpatāpi vā |</p>
    <p xml:id="v5,14.100cd" n="5,14.100cd">apohānāṃ prakalpyeta, na hy avastuni vāsanā ||</p>
    <p xml:id="v5,14.101ab" n="5,14.101ab">smṛtiṃ muktvā na cāsty asyāḥ śaktiyogaḥ kriyāntare |</p>
    <p xml:id="v5,14.101cd" n="5,14.101cd">tasmān nānyādṛśe sārthe karoty anyādṛśīṃ matim ||</p>
    <p xml:id="v5,14.102ab" n="5,14.102ab">bhavadbhiḥ śabdabhedo 'pi tannimitto na labhyate |</p>
    <p xml:id="v5,14.102cd" n="5,14.102cd">na hy asādhāraṇaḥ śabdo vācakaḥ prāgadṛṣṭitaḥ ||</p>
    <p xml:id="v5,14.103ab" n="5,14.103ab">bhinnatvāc cāpi naivaikā vāsanā taiḥ prakalpyate |</p>
    <p xml:id="v5,14.103cd" n="5,14.103cd">na cāsti śabdavastv ekaṃ vāsanāṃ yat kariṣyati ||</p>
    <p xml:id="v5,14.104ab" n="5,14.104ab">tatra śabdāntarāpohe sāmānye parikalpite |</p>
    <p xml:id="v5,14.104cd" n="5,14.104cd">tathaivāvasturūpatvāc chabdabhedo na kalpyate ||</p>
    <p xml:id="v5,14.105ab" n="5,14.105ab">vācakānāṃ yathā caivaṃ vācyavācakayor mithaḥ |</p>
    <p xml:id="v5,14.105cd" n="5,14.105cd">na cāpy apohyabhedena bhedo 'stīty upapāditam ||</p>
    <p xml:id="v5,14.106ab" n="5,14.106ab">nāgṛhītaś ca gamakaḥ śabdāpohaḥ kathañ cana |</p>
    <p xml:id="v5,14.106cd" n="5,14.106cd">pratyakṣaṃ na ca tacchaktaṃ na ca sto liṅgavācakau ||</p>
    <p xml:id="v5,14.107ab" n="5,14.107ab">yataḥ syād grahaṇaṃ tasya, liṅgādīnāṃ ca kalpane |</p>
    <p xml:id="v5,14.107cd" n="5,14.107cd">na vyavastheti vācyaivaṃ vinā pratyakṣamūlataḥ ||</p>
    <p xml:id="v5,14.108ab" n="5,14.108ab">na gamyagamakatvaṃ syād avastutvād apohayoḥ |</p>
    <p xml:id="v5,14.108cd" n="5,14.108cd">bhavatpakṣe, yathā loke khapuṣpaśaśaśṛṅgayoḥ ||</p>
    <p xml:id="v5,14.109ab" n="5,14.109ab">vṛṣṭimeghāsator dṛṣṭvā yady anaikāntikaḥ vadet |</p>
    <p xml:id="v5,14.109cd" n="5,14.109cd">vastv evātrāpi matpakṣe bhavatpakṣe 'py adaḥ kutaḥ ||</p>
    <p xml:id="v5,14.110ab" n="5,14.110ab">vidhirūpaś ca śabdārtho yena nābhyupagamyate |</p>
    <p xml:id="v5,14.110cd" n="5,14.110cd">na bhaved vyatireko 'pi tasya tatpūrvako hy asau ||</p>
    <p xml:id="v5,14.111ab" n="5,14.111ab">niṣedhadvayayogitvād asato yāpy abhāvatā |</p>
    <p xml:id="v5,14.111cd" n="5,14.111cd">savastuke bhavet sāpi na tucche buddhyasambhavāt ||</p>
    <p xml:id="v5,14.112ab" n="5,14.112ab">nanu yuktyānayaivāyaṃ vastunāpi na bhidyate |</p>
    <p xml:id="v5,14.112cd" n="5,14.112cd">apohas tena doṣo 'tra pūrvokto na bhaviṣyati ||</p>
    <p xml:id="v5,14.113ab" n="5,14.113ab">siddham evaṃ madiṣṭaṃ syāt, naivānyā gatir asti hi |</p>
    <p xml:id="v5,14.113cd" n="5,14.113cd">abhāve vastubuddhir vā yad vā vastunyabhāvadhīḥ ||</p>
    <p xml:id="v5,14.114ab" n="5,14.114ab">tatrābhāvātmakatve syān nirnimittaiva vastudhīḥ |</p>
    <p xml:id="v5,14.114cd" n="5,14.114cd">vastuny abhāvabodhas tu sidhyaty anyam apekṣya tu ||</p>
    <p xml:id="v5,14.115ab" n="5,14.115ab">apohamātravācyatvaṃ yadi cābhyupagamyate |</p>
    <p xml:id="v5,14.115cd" n="5,14.115cd">nīlotpalādiśabdeṣu śabalārthābhidhāyiṣu ||</p>
    <p xml:id="v5,14.116ab" n="5,14.116ab">viśeṣaṇaviśeṣyatvasāmānādhikaraṇyayoḥ |</p>
    <p xml:id="v5,14.116cd" n="5,14.116cd">na siddhiḥ, na hy anīlatvavyudāse 'nutpalacyutiḥ ||</p>
    <p xml:id="v5,14.117ab" n="5,14.117ab">nāpi tatretaras tasmān na viśeṣyaviśeṣaṇe |</p>
    <p xml:id="v5,14.117cd" n="5,14.117cd">śabdayor nāpi te syātām abhidheyānapekṣayoḥ ||</p>
    <p xml:id="v5,14.118ab" n="5,14.118ab">sāmānādhikaraṇyaṃ ca na bhinnatvād apohayoḥ |</p>
    <p xml:id="v5,14.118cd" n="5,14.118cd">arthataś caitad iṣyeta kīdṛśyādheyatā tayoḥ ||</p>
    <p xml:id="v5,14.119ab" n="5,14.119ab">na cāsādhāraṇaṃ vastu gamyate 'nyac ca nāsti te |</p>
    <p xml:id="v5,14.119cd" n="5,14.119cd">agamyamānam aikārthyaṃ śabdayoḥ kvopayujyate ||</p>
    <p xml:id="v5,14.120ab" n="5,14.120ab">athānyāpohavad vastu vācyam ity abhidhīyate |</p>
    <p xml:id="v5,14.120cd" n="5,14.120cd">tatrāpi paratantratvād vyāptiḥ śabdena durbalā ||</p>
    <p xml:id="v5,14.121ab" n="5,14.121ab">khaṇḍe bhinnavyapohyatvād yathaiva madhurādibhiḥ |</p>
    <p xml:id="v5,14.121cd" n="5,14.121cd">śuklādivyāptyabhāvena nākṣepo na viśeṣaṇam ||</p>
    <p xml:id="v5,14.122ab" n="5,14.122ab">tathaivāsadvyudāsāṃśāvacchinnārthāvadhāraṇe |</p>
    <p xml:id="v5,14.122cd" n="5,14.122cd">nāghaṭādinivṛttyaṃśavyāptiḥ śabdāt pratīyate ||</p>
    <p xml:id="v5,14.123ab" n="5,14.123ab">vyāptiś ced artharūpeṇa sattayaivaṃ hi sā bhavet |</p>
    <p xml:id="v5,14.123cd" n="5,14.123cd">na ghaṭatvādimān arthaḥ kaś cin na vyāpyate tayā ||</p>
    <p xml:id="v5,14.124ab" n="5,14.124ab">na ca vastutayā vyāptis tayā śabdasya vāryate |</p>
    <p xml:id="v5,14.124cd" n="5,14.124cd">pratītiṃ prati tulyas tu vyāpāro vastvavastunoḥ ||</p>
    <p xml:id="v5,14.125ab" n="5,14.125ab">nirbhāgo 'pi hi vastvātmā śabdair bhāgena gamyate |</p>
    <p xml:id="v5,14.125cd" n="5,14.125cd">na hi sacchabdavijñānād ghaṭādyarthaḥ pratīyate ||</p>
    <p xml:id="v5,14.126ab" n="5,14.126ab">tenānākṣepadoṣo 'sti, bhāktadoṣaś ca vidyate |</p>
    <p xml:id="v5,14.126cd" n="5,14.126cd">viśeṣaṇatvān mukhyatvam apohasya hi jātivat ||</p>
    <p xml:id="v5,14.127ab" n="5,14.127ab">tasmāt tadvati gauṇatvān nābhidheyatvasambhavaḥ |</p>
    <p xml:id="v5,14.127cd" n="5,14.127cd">avastutvān na mukhyaś cet, na syād evaṃ viśeṣaṇam ||</p>
    <p xml:id="v5,14.128ab" n="5,14.128ab">bhedāś cāpohavantaḥ syus teṣāṃ cāvācyatoditā |</p>
    <p xml:id="v5,14.128cd" n="5,14.128cd">ānantyavyabhicārābhyām, anyo nāsti tv apohavān ||</p>
    <p xml:id="v5,14.129ab" n="5,14.129ab">nāpohavattvam anyad dhi bhedāpohāntare 'sti te |</p>
    <p xml:id="v5,14.129cd" n="5,14.129cd">tac cāpi kalpyamānaṃ syād abhāvo bhāva eva vā ||</p>
    <p xml:id="v5,14.130ab" n="5,14.130ab">vastu cej jātir eva syād avastutve 'pi pūrvavat |</p>
    <p xml:id="v5,14.130cd" n="5,14.130cd">sambandho vaiṣa kalpyeta tasya ceṣṭā na vācyatā ||</p>
    <p xml:id="v5,14.131ab" n="5,14.131ab">na caiko 'pohavān artho vartate 'rthāntare kva cit |</p>
    <p xml:id="v5,14.131cd" n="5,14.131cd">tasmād api na sāmānyaṃ vācyaṃ na ca viśeṣaṇam ||</p>
    <p xml:id="v5,14.132ab" n="5,14.132ab">nātmanyavidyamānatvād viśeṣo 'pohasūcakaḥ |</p>
    <p xml:id="v5,14.132cd" n="5,14.132cd">tasmān na tair viśeṣyatvaṃ prakṛṣṭatvena nīlavat ||</p>
    <p xml:id="v5,14.133ab" n="5,14.133ab">arthākṣepo 'pi nāsty eva sandehāl liṅgaliṅgivat |</p>
    <p xml:id="v5,14.133cd" n="5,14.133cd">na sāmānyātmanāpohas tair vinā na ca siddhyati ||</p>
    <p xml:id="v5,14.134ab" n="5,14.134ab">evam eva tv anākṣepaḥ syād apohena vastunaḥ |</p>
    <p xml:id="v5,14.134cd" n="5,14.134cd">yataḥ śaśaviṣāṇe 'pi tadapohasya sambhavaḥ ||</p>
    <p xml:id="v5,14.135ab" n="5,14.135ab">liṅgasaṃkhyādisambandho na vāpohasya vidyate |</p>
    <p xml:id="v5,14.135cd" n="5,14.135cd">vyakter avyapadeśyatvāt taddvāreṇāpi nāsty asau ||</p>
    <p xml:id="v5,14.136ab" n="5,14.136ab">na hy asādhāraṇatvena sāpohenāpi gamyate |</p>
    <p xml:id="v5,14.136cd" n="5,14.136cd">na cāpy agamyamānasya vastunaḥ syād viśeṣyatā ||</p>
    <p xml:id="v5,14.137ab" n="5,14.137ab">liṅgasaṃkhyādyapohānāṃ nopakāraḥ svarūpataḥ |</p>
    <p xml:id="v5,14.137cd" n="5,14.137cd">vastunaś copakāryatvaṃ kathaṃ śabdaiḥ pratīyate ||</p>
    <p xml:id="v5,14.138ab" n="5,14.138ab">na vinānupalabdhyā ca syād abhāvamatiḥ kva cit |</p>
    <p xml:id="v5,14.138cd" n="5,14.138cd">na cābhāvaprameyatvaṃ gotvāder iha gamyate ||</p>
    <p xml:id="v5,14.139ab" n="5,14.139ab">ākhyāteṣu ca nānyasya nivṛttiḥ sampratīyate |</p>
    <p xml:id="v5,14.139cd" n="5,14.139cd">na paryudāsarūpaṃ hi niṣedhyaṃ tatra vidyate ||</p>
    <p xml:id="v5,14.140ab" n="5,14.140ab">na neti hy ucyamāne 'pi niṣedhasya niṣedhanam |</p>
    <p xml:id="v5,14.140cd" n="5,14.140cd">pacatīty aniṣiddhaṃ tu svarūpeṇāvatiṣṭhate ||</p>
    <p xml:id="v5,14.141ab" n="5,14.141ab">sādhyatvapratyayaś cātra tathābhūtādirūpaṇam |</p>
    <p xml:id="v5,14.141cd" n="5,14.141cd">niṣpannatvād apohasya nirnimittaṃ prasajyate ||</p>
    <p xml:id="v5,14.142ab" n="5,14.142ab">vidhyādāv artharāśau ca nānyāpohanidarśanam |</p>
    <p xml:id="v5,14.142cd" n="5,14.142cd">nañaś cāpi nañā yuktād apohaḥ kīdṛśo bhavet ||</p>
    <p xml:id="v5,14.143ab" n="5,14.143ab">cādīnām api nañyogo naivāstīty anapohanam |</p>
    <p xml:id="v5,14.143cd" n="5,14.143cd">vākyārtho 'nyanivṛttiś ca vyapadeṣṭuṃ na śakyate ||</p>
    <p xml:id="v5,14.144ab" n="5,14.144ab">ananyāpohaśabdādau vācyaṃ na ca nirūpyate |</p>
    <p xml:id="v5,14.144cd" n="5,14.144cd">prameyajñeyaśabdāder apohyaṃ kuta eva tu ||</p>
    <p xml:id="v5,14.145ab" n="5,14.145ab">apohyakalpanāyāṃ tu varaṃ vastv eva kalpitam |</p>
    <p xml:id="v5,14.145cd" n="5,14.145cd">jñānākāraniṣedhāc ca nāntarārthābhidheyatā ||</p>
    <p xml:id="v5,14.146ab" n="5,14.146ab">na cāpy apohyatā, tasmān nāpohas teṣu sidhyati |</p>
    <p xml:id="v5,14.146cd" n="5,14.146cd">evam ityādiśabdānāṃ na vāpohyaṃ nirūpyate ||</p>
    <p xml:id="v5,14.147ab" n="5,14.147ab">virodhitvena bhedānām apoho yadi kalpyate |</p>
    <p xml:id="v5,14.147cd" n="5,14.147cd">virodho 'pohatas tatra virodhāc cāpy apohanam ||</p>
    <p xml:id="v5,14.148ab" n="5,14.148ab">na sāmānyāpahāritvaṃ vidhirūpeṇa tatra te |</p>
    <p xml:id="v5,14.148cd" n="5,14.148cd">palaśādīn apohyāto vṛkṣaṃ harati śiṃśapā ||</p>
    <p xml:id="v5,14.149ab" n="5,14.149ab">sāmānyādyanapohaś ca nāvirodhena kalpyate |</p>
    <p xml:id="v5,14.149cd" n="5,14.149cd">na hi śabdasvarūpāṇāṃ syād viruddhāviruddhatā ||</p>
    <p xml:id="v5,14.150ab" n="5,14.150ab">na ca vastusvarūpeṇa tasya śabdair asaṅgateḥ |</p>
    <p xml:id="v5,14.150cd" n="5,14.150cd">prāk śabdavyāpṛter nāpi sāpohānāṃ pratīyate ||</p>
    <p xml:id="v5,14.151ab" n="5,14.151ab">anyenānavabuddhe 'rthe sadā śabdaḥ pravartate |</p>
    <p xml:id="v5,14.151cd" n="5,14.151cd">sāmānyātmakatā tasya kena rūpeṇa gamyate ||</p>
    <p xml:id="v5,14.152ab" n="5,14.152ab">śabdānurūpataś cet syād anyāpohanirūpaṇam |</p>
    <p xml:id="v5,14.152cd" n="5,14.152cd">bhinnatvād vṛkṣatarvāder apohaḥ kena vāryate ||</p>
    <p xml:id="v5,14.153ab" n="5,14.153ab">śabdaspṛṣṭer vināpoho na ca liṅgena gamyate |</p>
    <p xml:id="v5,14.153cd" n="5,14.153cd">na viruddhāviruddhatvaṃ tasya liṅgāc ca sidhyati ||</p>
    <p xml:id="v5,14.154ab" n="5,14.154ab">adṛṣṭatvād vyudāsas tu purastād eva vāritaḥ |</p>
    <p xml:id="v5,14.154cd" n="5,14.154cd">sāmānyaśabdo bhedena neṣyate vācakātmanā ||</p>
    <p xml:id="v5,14.155ab" n="5,14.155ab">vyudāsas tatra durvāraḥ, kathañ cid dṛṣṭatā punaḥ |</p>
    <p xml:id="v5,14.155cd" n="5,14.155cd">brāhmaṇe kṣattriyasyāpi paryudāsaḥ prasajyate ||</p>
    <p xml:id="v5,14.156ab" n="5,14.156ab">ākāṅkṣaṇādathātyāgas tulyo dravyakriyādiṣu |</p>
    <p xml:id="v5,14.156cd" n="5,14.156cd">vṛkṣeṇāto 'napohaḥ syāt tiṣṭhatyāder asaṃśayam ||</p>
    <p xml:id="v5,14.157ab" n="5,14.157ab">puruṣasya tathā rājño vyudāse na viśeṣyatā |</p>
    <p xml:id="v5,14.157cd" n="5,14.157cd">avyudāsatvapakṣe ca syān nīlotpalatulyatā ||</p>
    <p xml:id="v5,14.158ab" n="5,14.158ab">vṛkṣatvapārthivadravyasajjñeyeṣu yaducyate |</p>
    <p xml:id="v5,14.158cd" n="5,14.158cd">prātilomyānulomyena vidhau sarvārthabodhanam ||</p>
    <p xml:id="v5,14.159ab" n="5,14.159ab">tadayuktam, na sarvo hi śabdaḥ sarvatra dṛśyate |</p>
    <p xml:id="v5,14.159cd" n="5,14.159cd">deśāvibhāgato vṛttir netrasyāpi rasādiṣu ||</p>
    <p xml:id="v5,14.160ab" n="5,14.160ab">grāhakatvena vṛttis tu pratijāti vyavasthitā |</p>
    <p xml:id="v5,14.160cd" n="5,14.160cd">cakṣurādivad evātra saṅkaro na bhaviṣyati ||</p>
    <p xml:id="v5,14.161ab" n="5,14.161ab">nivṛttaceṣṭe śabde ca vyāptyavyāptikṛtaṃ punaḥ |</p>
    <p xml:id="v5,14.161cd" n="5,14.161cd">sattvāder bodhakatvaṃ syād ekanyūnātirekataḥ ||</p>
    <p xml:id="v5,14.162ab" n="5,14.162ab">tavaiva doṣaḥ syād eṣa viśeṣe yasya varttate |</p>
    <p xml:id="v5,14.162cd" n="5,14.162cd">sāmānyaśabdaḥ, vācyānāṃ bhedo nāpy asti vastutaḥ ||</p>
    <p xml:id="v5,14.163ab" n="5,14.163ab">api caikatvanityatvapratyekasamavāyitāḥ |</p>
    <p xml:id="v5,14.163cd" n="5,14.163cd">nirupākhyeṣv apoheṣu kurvato 'sūtrakaḥ paṭaḥ ||</p>
    <p xml:id="v5,14.164ab" n="5,14.164ab">tasmād yeṣv eva śabdeṣu nañyogas teṣu kevalam |</p>
    <p xml:id="v5,14.164cd" n="5,14.164cd">bhaved anyanivṛttyaṃśaḥ svātmaivānyatra gamyate ||</p>
    <p xml:id="v5,14.165ab" n="5,14.165ab">jñeyārthānyānapohatvaṃ pramāṅgatvāt tvagādivat |</p>
    <p xml:id="v5,14.165cd" n="5,14.165cd">yenoktaṃ tasya nañyuktaiḥ śabdaiḥ syād vyabhicāritā ||</p>
    <p xml:id="v5,14.166ab" n="5,14.166ab">pakṣīkuryād yadā sarvāṃs tadāthāvītahetubhiḥ |</p>
    <p xml:id="v5,14.166cd" n="5,14.166cd">anaikānto virodhaś ca sarvalokaprasiddhitaḥ ||</p>
    <p xml:id="v5,14.167ab" n="5,14.167ab">nāpohata itīdaṃ ca kārakatvena ced bhavet |</p>
    <p xml:id="v5,14.167cd" n="5,14.167cd">kevalāpohabuddher vā tataḥ syāt siddhasādhyatā ||</p>
    <p xml:id="v5,14.168ab" n="5,14.168ab">athānyāpohavatyarthe vṛttir nāstīti sādhyate |</p>
    <p xml:id="v5,14.168cd" n="5,14.168cd">tataḥ prāk pakṣabādhaḥ syād gotve 'thāśvādyabhāvataḥ ||</p>
    <p xml:id="v5,14.169ab" n="5,14.169ab">sādhyahīnaś ca dṛṣṭāntaś cakṣurādy api tasya hi |</p>
    <p xml:id="v5,14.169cd" n="5,14.169cd">varttate 'pohavatyeva taṃ yady api na budhyate ||</p>
    <p xml:id="v5,14.170ab" n="5,14.170ab">athānyāpohanirbhāsā na buddhiḥ siddhasādhanam |</p>
    <p xml:id="v5,14.170cd" n="5,14.170cd">apoharūpam apy etad vastv ity eva hi gamyate ||</p>
    <p xml:id="v5,14.171ab" n="5,14.171ab">athāpohanimittāsya vṛttir arthe niṣidhyate |</p>
    <p xml:id="v5,14.171cd" n="5,14.171cd">vyatirekāṅgateṣṭatvāt punaḥ prāk pakṣabādhanam ||</p>
    <p xml:id="v5,14.172ab" n="5,14.172ab">anumāne tathā caitad ity anaikāntiko bhavet |</p>
    <p xml:id="v5,14.172cd" n="5,14.172cd">sandehabādhajātena pratyakṣeṇāpi cetasā ||</p>
    <p xml:id="v5,14.173ab" n="5,14.173ab">viruddhatā ca hetoḥ syāt, śabdaḥ śrotrādivad yataḥ |</p>
    <p xml:id="v5,14.173cd" n="5,14.173cd">ātmāntaḥ karaṇākāśaiḥ svavācitvaṃ jahāti vāḥ ||</p>
    <p xml:id="v5,14.174ab" n="5,14.174ab">vidhirūpapravṛttir vā śabdo 'pohena varttate |</p>
    <p xml:id="v5,14.174cd" n="5,14.174cd">anumānāṅgabhūtatvād yathaiva pratiṣedhakaḥ ||</p>
    <p xml:id="v5,14.175ab" n="5,14.175ab">jātiṃ vā na bravīty eṣa vyaktiṃ vā tadviśeṣitām |</p>
    <p xml:id="v5,14.175cd" n="5,14.175cd">pramāyām aṅgabhūtatvāt tvakśrotrādi yathaiva ca ||</p>
    <p xml:id="v5,14.176ab" n="5,14.176ab">evaṃ sādhanamārgeṇa vācyāvācyanirūpaṇā |</p>
    <p xml:id="v5,14.176cd" n="5,14.176cd">nāvātiṣṭhata ity atra kathyate lokavartmanā ||</p>
    <p xml:id="v5,15.1ab" n="5,15.1ab">sāsnādibhir viśiṣṭatvam ākṛter ucyate katham |</p>
    <p xml:id="v5,15.1cd" n="5,15.1cd">yadāvayavisambandhi gotvaṃ nāvayave sthitam ||</p>
    <p xml:id="v5,15.2ab" n="5,15.2ab">ekāvayavisambandhas teṣāṃ gotvena vidyate |</p>
    <p xml:id="v5,15.2cd" n="5,15.2cd">tenāsādhāraṇatvāt te syur gotvasyopalakṣaṇam ||</p>
    <p xml:id="v5,15.3ab" n="5,15.3ab">piṇḍe sattādijātīnāṃ bahvīnāṃ samavetatā |</p>
    <p xml:id="v5,15.3cd" n="5,15.3cd">tābhyo viśiṣyate gotvaṃ sāsnādibhir asaṃśayam ||</p>
    <p xml:id="v5,15.4ab" n="5,15.4ab">na caite vyañjakās tasya guṇavad vā viśeṣaṇam |</p>
    <p xml:id="v5,15.4cd" n="5,15.4cd">tathā hi nāgṛhīteṣu teṣu syād gotvabodhanam ||</p>
    <p xml:id="v5,15.5ab" n="5,15.5ab">teṣāṃ ca vyañjakaiḥ svaiḥ syāt punargrahaṇakalpanā |</p>
    <p xml:id="v5,15.5cd" n="5,15.5cd">tathā satyanavasthā syāt na syād gotvāvadhāraṇam ||</p>
    <p xml:id="v5,15.6ab" n="5,15.6ab">sarveṣu ca gṛhīteṣu sāsnādiṣu bhavenmatiḥ |</p>
    <p xml:id="v5,15.6cd" n="5,15.6cd">gotve, na caiṣu sarveṣu yugapad buddhisambhavaḥ ||</p>
    <p xml:id="v5,15.7ab" n="5,15.7ab">tasmāt sadbhāvamātreṇa mahattvādau yathaiva dhīḥ |</p>
    <p xml:id="v5,15.7cd" n="5,15.7cd">kriyate 'vayavaiḥ piṇḍe tathā jātiguṇādiṣu ||</p>
    <p xml:id="v5,15.8ab" n="5,15.8ab">yady evam agṛhīteṣu teṣu kiṃ sā na jāyate |</p>
    <p xml:id="v5,15.8cd" n="5,15.8cd">taddeśavyatirekeṇa grāhyaṃ yena na vidyate ||</p>
    <p xml:id="v5,15.9ab" n="5,15.9ab">gṛhyamāṇe tu gotvādau nāntarīyakahetukaḥ |</p>
    <p xml:id="v5,15.9cd" n="5,15.9cd">sāsnādeḥ kasya cid bodhas taddeśatvena jāyate ||</p>
    <p xml:id="v5,15.10ab" n="5,15.10ab">tadanatyantabhedād vā tadviśiṣṭeti kīrtyate |</p>
    <p xml:id="v5,15.10cd" n="5,15.10cd">bādhaḥ parānumānasya na pratyakṣeti bodhyate ||</p>
    <p xml:id="v5,15.11ab" n="5,15.11ab">pareṣāṃ sādhanaṃ hy atra nākṛtiḥ piṇḍataḥ pṛthak |</p>
    <p xml:id="v5,15.11cd" n="5,15.11cd">taddhīhānāv avijñānāt paṅktiyūthavanādivat ||</p>
    <p xml:id="v5,15.12ab" n="5,15.12ab">sarvatra lokasiddhatvān na vācyaṃ sādhanaṃ svayam |</p>
    <p xml:id="v5,15.12cd" n="5,15.12cd">niṣedhatāṃ pareṣāṃ tu virodhaṃ lokato vadet ||</p>
    <p xml:id="v5,15.13ab" n="5,15.13ab">visaṃvādo na dṛśyeta yadi pratyakṣatākṛteḥ |</p>
    <p xml:id="v5,15.13cd" n="5,15.13cd">pramāṇe 'pi visaṃvādāt tārkikeṣu kuto nv iyam ||</p>
    <p xml:id="v5,15.14ab" n="5,15.14ab">rūpādāv api teṣāṃ hi pratyakṣatvena sammate |</p>
    <p xml:id="v5,15.14cd" n="5,15.14cd">vivādaḥ, naiva lokas tu jātau vipratipadyate ||</p>
    <p xml:id="v5,15.15ab" n="5,15.15ab">vyavahārā hi dṛśyante sāmānyārthanibandhanāḥ |</p>
    <p xml:id="v5,15.15cd" n="5,15.15cd">dadhitakrādidānādau kauṇḍinyabrāhmaṇādiṣu ||</p>
    <p xml:id="v5,15.16ab" n="5,15.16ab">ākṛtir jātir evātra saṃsthānaṃ na prakalpyate |</p>
    <p xml:id="v5,15.16cd" n="5,15.16cd">na hi vāyvagniśabdādau kiñ cit saṃsthānam iṣyate ||</p>
    <p xml:id="v5,15.17ab" n="5,15.17ab">anyadanyac ca saṃsthānaṃ pratipiṇḍaṃ pratīyate |</p>
    <p xml:id="v5,15.17cd" n="5,15.17cd">saṃyogātmakatāyāṃ tu vibhāgeṣu vinaśyati ||</p>
    <p xml:id="v5,15.18ab" n="5,15.18ab">atha saṃsthānasāmānyam, aśvādāv api tatsamam |</p>
    <p xml:id="v5,15.18cd" n="5,15.18cd">na gotvena vinā hy etad vyavacchinnaṃ pratīyate ||</p>
    <p xml:id="v5,15.19ab" n="5,15.19ab">sarvapratikṛtīnāṃ ca saṃsthāne saty apīdṛśe |</p>
    <p xml:id="v5,15.19cd" n="5,15.19cd">na gotvādimatir dṛṣṭā, tasmāj jātiḥ pṛthak tataḥ ||</p>
    <p xml:id="v5,15.20ab" n="5,15.20ab">rucakādiṣu sāmānyaṃ rucakatvād yudāhṛtam |</p>
    <p xml:id="v5,15.20cd" n="5,15.20cd">bhinneṣu caiṣu sāmānyaṃ suvarṇatvaṃ pratīyate ||</p>
    <p xml:id="v5,15.21ab" n="5,15.21ab">vardhamānakabhaṅge ca rucakaḥ kriyate yadā |</p>
    <p xml:id="v5,15.21cd" n="5,15.21cd">tadā pūrvārthinaḥ śokaḥ prītiś cāpy uttarārthinaḥ ||</p>
    <p xml:id="v5,15.22ab" n="5,15.22ab">hemārthinas tu mādhyasthaṃ tasmād vastu trayātmakam |</p>
    <p xml:id="v5,15.22cd" n="5,15.22cd">notpādasthitibhaṅgānām abhāve syān matitrayam ||</p>
    <p xml:id="v5,15.23ab" n="5,15.23ab">na nāśena vinā śoko notpādena vinā sukham |</p>
    <p xml:id="v5,15.23cd" n="5,15.23cd">sthityā vinā na mādhyasthyam, tena sāmānyanityatā ||</p>
    <p xml:id="v5,15.24ab" n="5,15.24ab">mudgamāṣatilādau ca yatra bhedo na lakṣyate |</p>
    <p xml:id="v5,15.24cd" n="5,15.24cd">tatraikabuddhinirgrāhyā jātir indriyagocaraḥ ||</p>
    <p xml:id="v5,15.25ab" n="5,15.25ab">ārād dṛṣṭe ca puruṣe sandeho brāhmaṇādiṣu |</p>
    <p xml:id="v5,15.25cd" n="5,15.25cd">na syād yadi na gṛhyeta sāmānyaṃ cakṣurādinā ||</p>
    <p xml:id="v5,15.26ab" n="5,15.26ab">tasyopalakṣaṇaṃ cāpi kva cit kena cid iṣyate |</p>
    <p xml:id="v5,15.26cd" n="5,15.26cd">rūpādīnāṃ viśeṣeṇa deśakālādy apekṣayā ||</p>
    <p xml:id="v5,15.27ab" n="5,15.27ab">suvarṇaṃ bhidyate rūpāt tāmratvāder asaṃśayam |</p>
    <p xml:id="v5,15.27cd" n="5,15.27cd">tailād ghṛtaṃ vilīnaṃ ca gandhena ca rasena ca ||</p>
    <p xml:id="v5,15.28ab" n="5,15.28ab">bhasmapracchādito vahniḥ sparśanenopalabhyate |</p>
    <p xml:id="v5,15.28cd" n="5,15.28cd">aśvatvādau ca dūrasthe niścayo jāyate svanaiḥ ||</p>
    <p xml:id="v5,15.29ab" n="5,15.29ab">saṃsthānena ghaṭatvādi brāhmaṇatvādi yonitaḥ |</p>
    <p xml:id="v5,15.29cd" n="5,15.29cd">kva cid ācārataś cāpi samyag rājānupālitāt ||</p>
    <p xml:id="v5,15.30ab" n="5,15.30ab">pratyekasamavetatvaṃ dṛṣṭatvān na virotsyate |</p>
    <p xml:id="v5,15.30cd" n="5,15.30cd">tathā saty api nānātvaṃ naikabuddher bhaviṣyati ||</p>
    <p xml:id="v5,15.31ab" n="5,15.31ab">na hi sambandhibhedena svarūpaikatvabādhanam |</p>
    <p xml:id="v5,15.31cd" n="5,15.31cd">vibhutvāvayavābhāvau pratipādyau ca śabdavat ||</p>
    <p xml:id="v5,15.32ab" n="5,15.32ab">yathā ca vyatirekaiva dṛśyamānā punaḥ punaḥ |</p>
    <p xml:id="v5,15.32cd" n="5,15.32cd">kālabhede 'py abhinnaiva jātir bhinnāśrayā satī ||</p>
    <p xml:id="v5,15.33ab" n="5,15.33ab">kārtsyāvayavaśo vṛttiḥ praṣṭuṃ jātau na yujyate |</p>
    <p xml:id="v5,15.33cd" n="5,15.33cd">na hi bhedavinirmukte kārtsnyabhāgavikalpanam ||</p>
    <p xml:id="v5,15.34ab" n="5,15.34ab">tasmād vyaktiṣu jātīnāṃ vṛttir astīti gamyate |</p>
    <p xml:id="v5,15.34cd" n="5,15.34cd">viśeṣāvasarābhāvāt tanmātraivāvatiṣṭhate ||</p>
    <p xml:id="v5,15.35ab" n="5,15.35ab">yā cāvayavaśo vṛttiḥ sraksūtrādiṣu dṛśyate |</p>
    <p xml:id="v5,15.35cd" n="5,15.35cd">bhūtakaṇṭhaguṇādeś ca pratipiṇḍaṃ samāptitaḥ ||</p>
    <p xml:id="v5,15.36ab" n="5,15.36ab">tatrāvayavayogitvam avibhutvaṃca kāraṇam |</p>
    <p xml:id="v5,15.36cd" n="5,15.36cd">ākṛtes tadabhāvena na prasaktamado dvayam ||</p>
    <p xml:id="v5,15.37ab" n="5,15.37ab">na ca dvaividhyam eveti vṛtter asti niyāmakam |</p>
    <p xml:id="v5,15.37cd" n="5,15.37cd">trividhāpi hi dṛṣṭatvāt sambhaved dvividhā yathā ||</p>
    <p xml:id="v5,15.38ab" n="5,15.38ab">itaratra na dṛṣṭaṃ cet sragādiṣv api tatsamam |</p>
    <p xml:id="v5,15.38cd" n="5,15.38cd">naiva hy anyonyatulyatvaṃ tayor nāpy anayā saha ||</p>
    <p xml:id="v5,15.39ab" n="5,15.39ab">na hy anyasminn adṛṣṭatvād vahner auṣṇyaṃ praṇaśyati |</p>
    <p xml:id="v5,15.39cd" n="5,15.39cd">na cānumānagamyeyaṃ vāñched yena nidarśanam ||</p>
    <p xml:id="v5,15.40ab" n="5,15.40ab">svarūpataś ca dṛṣṭāyā vṛtter na pararūpataḥ |</p>
    <p xml:id="v5,15.40cd" n="5,15.40cd">nirākriyopapadyeta tadviśeṣam apaśyatām ||</p>
    <p xml:id="v5,15.41ab" n="5,15.41ab">aṅgāṅgāsambhavāc cāpi yā pradhānanirākriyā |</p>
    <p xml:id="v5,15.41cd" n="5,15.41cd">sā 'yuktaiva, anumānena pratyakṣajñānabādhanāt ||</p>
    <p xml:id="v5,15.42ab" n="5,15.42ab">tasmād asambhavo yasya tanmātrasyaiva bādhanam |</p>
    <p xml:id="v5,15.42cd" n="5,15.42cd">yuktaṃ na tāvatānyo 'pi sambhavan bādham arhati ||</p>
    <p xml:id="v5,15.43ab" n="5,15.43ab">tena vaiśeṣikoktāpi jātiḥ sarvagatā satī |</p>
    <p xml:id="v5,15.43cd" n="5,15.43cd">vyajyate yatra piṇḍena varṇavat tatra gṛhyate ||</p>
    <p xml:id="v5,15.44ab" n="5,15.44ab">tasmāt piṇḍeṣu gobuddhir ekagotvanibandhanā |</p>
    <p xml:id="v5,15.44cd" n="5,15.44cd">gavābhāsaikarūpyābhām ekagopiṇḍabuddhivat ||</p>
    <p xml:id="v5,15.45ab" n="5,15.45ab">na śābaleyād gobuddhis tato 'nyālambanāpi vā |</p>
    <p xml:id="v5,15.45cd" n="5,15.45cd">tadabhāve 'pi sadbhāvād ghaṭe pārthivabuddhivat ||</p>
    <p xml:id="v5,15.46ab" n="5,15.46ab">pratyekasamavetārthaviṣayā vāpi gomatiḥ |</p>
    <p xml:id="v5,15.46cd" n="5,15.46cd">pratyekaṃ kṛtsnabuddhitvāt pratyekavyaktibuddhivat ||</p>
    <p xml:id="v5,15.47ab" n="5,15.47ab">pratyekasamavetāpi jātir ekaikabuddhitaḥ |</p>
    <p xml:id="v5,15.47cd" n="5,15.47cd">nañyukteṣv api vākyeṣu brahmaṇādinivartanam ||</p>
    <p xml:id="v5,15.48ab" n="5,15.48ab">na ca sādṛśyaviṣayā godhīs tādrūpyajanmataḥ |</p>
    <p xml:id="v5,15.48cd" n="5,15.48cd">prāmāṇye sati yadvad dhi pratyabhijñaikavastuni ||</p>
    <p xml:id="v5,15.49ab" n="5,15.49ab">naikarūpamatir gotve mithyā vaktuṃ ca śakyate |</p>
    <p xml:id="v5,15.49cd" n="5,15.49cd">nātra kāraṇadoṣo 'sti bādhakapratyayo 'pi vā ||</p>
    <p xml:id="v5,15.50ab" n="5,15.50ab">yadā vyaktyatirekeṇa grāhyatvād anyatākṛteḥ |</p>
    <p xml:id="v5,15.50cd" n="5,15.50cd">vanavannāsty anaikāntāt tatrāsambaddhatā katham ||</p>
    <p xml:id="v5,15.51ab" n="5,15.51ab">sādhanaṃ cen mayocyeta yujyeta vyabhicāritā |</p>
    <p xml:id="v5,15.51cd" n="5,15.51cd">dūṣaṇatvadhiyā tv etad asambaddhatvam ucyate ||</p>
    <p xml:id="v5,15.52ab" n="5,15.52ab">nāstitvahetor uktaiṣā pratyakṣeṇa viruddhatā |</p>
    <p xml:id="v5,15.52cd" n="5,15.52cd">parasya sādhanaṃ hy atra yat tat pūrvam udāhṛtam ||</p>
    <p xml:id="v5,15.53ab" n="5,15.53ab">pratyakṣābhāsatā cātra naivāsti vanabuddhivat |</p>
    <p xml:id="v5,15.53cd" n="5,15.53cd">kasya cin na hi mithyātvāt sarvaṃ mithyety asaṅgatiḥ ||</p>
    <p xml:id="v5,15.54ab" n="5,15.54ab">yathā vanādibuddhīnāṃ mithyātvān na rasādidhīḥ |</p>
    <p xml:id="v5,15.54cd" n="5,15.54cd">mithyaivaṃ jātibuddhiḥ syād viśeṣo vābhidhīyatām ||</p>
    <p xml:id="v5,15.55ab" n="5,15.55ab">vṛkṣebhyo vyatirekeṇa vane yaikamatir bhavet |</p>
    <p xml:id="v5,15.55cd" n="5,15.55cd">dūratvadoṣāt tatra syād ākṛtau tu na vidyate ||</p>
    <p xml:id="v5,15.56ab" n="5,15.56ab">sannikṛṣṭasya vṛkṣeṣu buddhyekatvaṃ nivartate |</p>
    <p xml:id="v5,15.56cd" n="5,15.56cd">kena cit tu prakāreṇa jātibuddhir na naśyati ||</p>
    <p xml:id="v5,15.57ab" n="5,15.57ab">yaikatvadhīr vinā śabdāt saivaṃ tāvan nirākṛtā |</p>
    <p xml:id="v5,15.57cd" n="5,15.57cd">vanaśabdānuraktā tu madhyasthasyāpi jāyate ||</p>
    <p xml:id="v5,15.58ab" n="5,15.58ab">mithyātvakalpanā tv asyāḥ pratyakṣāder asambhavāt |</p>
    <p xml:id="v5,15.58cd" n="5,15.58cd">jātiḥ sarvapramāṇais tu tadrūpaivāvagamyate ||</p>
    <p xml:id="v5,15.59ab" n="5,15.59ab">pramāṇāntaradṛṣṭe ca padam arthe prayujyate |</p>
    <p xml:id="v5,15.59cd" n="5,15.59cd">tasmād dṛṣṭe prayuktasya mithyātvaṃ syād vanādiṣu ||</p>
    <p xml:id="v5,15.60ab" n="5,15.60ab">ke cin nityaṃ vanaikatvaṃ śabdagamyaṃ samāśritāḥ |</p>
    <p xml:id="v5,15.60cd" n="5,15.60cd">anyaiḥ saṅgatyabhāve 'pi satyaṃ tat syād rasādivat ||</p>
    <p xml:id="v5,15.61ab" n="5,15.61ab">mithyātvaṃ yadasaṅgatyā tadajñāne prasajyate |</p>
    <p xml:id="v5,15.61cd" n="5,15.61cd">jñāyamānasya doṣas tu na tu kaś cid asaṅgateḥ ||</p>
    <p xml:id="v5,15.62ab" n="5,15.62ab">pramāṇāntaragamye 'rthe padaṃ nityaṃ prayujyate |</p>
    <p xml:id="v5,15.62cd" n="5,15.62cd">dharmo 'yaṃ na ca sarveṣāṃ padānām abhyupeyate ||</p>
    <p xml:id="v5,15.63ab" n="5,15.63ab">asty eva saṅgatiś cātra vṛkṣā hi bahavo vanam |</p>
    <p xml:id="v5,15.63cd" n="5,15.63cd">te pramāṇāntarāj jñātāḥ, saṃkhyā caiṣānyavastuni ||</p>
    <p xml:id="v5,15.64ab" n="5,15.64ab">nānekasyaikaśabdyaṃ ced, ekaśeṣavad iṣyatām |</p>
    <p xml:id="v5,15.64cd" n="5,15.64cd">tatra saṃkhyāvivṛddhiś ced, astu tanmātravarjanam ||</p>
    <p xml:id="v5,15.65ab" n="5,15.65ab">tasmāt sāmānyadṛṣṭena siddhaikatvasya saṅgatiḥ |</p>
    <p xml:id="v5,15.65cd" n="5,15.65cd">tenānyānavagamyāpi saṃkhyā syāt sūryayānavat ||</p>
    <p xml:id="v5,15.66ab" n="5,15.66ab">ke cid bahutvasāmānyam āhur vṛkṣasthitaṃ vanam |</p>
    <p xml:id="v5,15.66cd" n="5,15.66cd">tatra caikatvam asty eva, vanatvaṃ vāpi vidyate ||</p>
    <p xml:id="v5,15.67ab" n="5,15.67ab">vināpy ekāśrayatvena yathaivāvayavo tathā |</p>
    <p xml:id="v5,15.67cd" n="5,15.67cd">asaṃyuktair abhivyaktir dṛṣṭatvān na virotsyate ||</p>
    <p xml:id="v5,15.68ab" n="5,15.68ab">anyatrāpi ca tadbuddheḥ sāmānyaṃ tad abhaviṣyati |</p>
    <p xml:id="v5,15.68cd" n="5,15.68cd">yathā ca bhramaṇatvādibhaṅgiṣv avayaveṣv api ||</p>
    <p xml:id="v5,15.69ab" n="5,15.69ab">vyaktaṃ nānāśrayatve 'pi gṛhyate vanatā tathā |</p>
    <p xml:id="v5,15.69cd" n="5,15.69cd">yadvaikakāryahetutvād ekagośabdavad vanam ||</p>
    <p xml:id="v5,15.70ab" n="5,15.70ab">nityaṃ ye vyastavijñātā vṛkṣā neṣṭā hi te vanam |</p>
    <p xml:id="v5,15.70cd" n="5,15.70cd">yad vā lakṣaṇayaikatvaṃ deśakālakriyādibhiḥ ||</p>
    <p xml:id="v5,15.71ab" n="5,15.71ab">dravyaikatvād vināpīṣṭaṃ paṅktiyūthavanādiṣu |</p>
    <p xml:id="v5,15.71cd" n="5,15.71cd">vṛkṣāṇāṃ samudāye ca vanadhīr jāyate yathā ||</p>
    <p xml:id="v5,15.72ab" n="5,15.72ab">naivaṃ gosamudāye 'pi gotvadhīr upajāyate |</p>
    <p xml:id="v5,15.72cd" n="5,15.72cd">yādṛśī vṛkṣadhīs tatra gotvadhīr api tādṛśī ||</p>
    <p xml:id="v5,15.73ab" n="5,15.73ab">vanavan nāpṛthaksiddheḥ samudāyatvakalpanā |</p>
    <p xml:id="v5,15.73cd" n="5,15.73cd">na ca sāsnādisaṅghātas tadbuddhyālambanaṃ bhavet ||</p>
    <p xml:id="v5,15.74ab" n="5,15.74ab">kṣīṇeṣu piṇḍabuddhyaiṣu tatsāmānye hi gotvadhīḥ |</p>
    <p xml:id="v5,15.74cd" n="5,15.74cd">tenāvayavyabhāve 'pi sāmānyaṃ vyatiricyate ||</p>
    <p xml:id="v5,15.75ab" n="5,15.75ab">pūrvoktād eva tu nyāyāt sidhyed atrāvayavy api |</p>
    <p xml:id="v5,15.75cd" n="5,15.75cd">tasyāpy atyantabhinnatvaṃ na syād avayavaiḥ saha ||</p>
    <p xml:id="v5,15.76ab" n="5,15.76ab">vyaktibhyo jātivac caiṣa na niṣkṛṣṭaḥ pratīyate |</p>
    <p xml:id="v5,15.76cd" n="5,15.76cd">kaiś cid avyatiriktatvaṃ kaiś cic ca vyatiriktatā ||</p>
    <p xml:id="v5,15.77ab" n="5,15.77ab">dūṣitā sādhitā vāpi na ca tatra balābalam |</p>
    <p xml:id="v5,15.77cd" n="5,15.77cd">kadā cin niścitaṃ kaiś cit tasmān madhyasthatā varam ||</p>
    <p xml:id="v5,15.78ab" n="5,15.78ab">tato 'nyānanyate nasya sto na staś ceti kīrttyate |</p>
    <p xml:id="v5,15.78cd" n="5,15.78cd">tasmāc citravadevāsya mṛṣā syād ekarūpatā ||</p>
    <p xml:id="v5,15.79ab" n="5,15.79ab">vastvanekatvavādāc ca na sandindhāpramāṇatā |</p>
    <p xml:id="v5,15.79cd" n="5,15.79cd">jñānaṃ sandihyate yatra tatra na syāt pramāṇatā ||</p>
    <p xml:id="v5,15.80ab" n="5,15.80ab">ihānaikāntikaṃ vastv ityevaṃ jñānaṃ suniścitam |</p>
    <p xml:id="v5,15.80cd" n="5,15.80cd">niṣkṛṣyāvayavān buddhyā yāvayavyapratītatā ||</p>
    <p xml:id="v5,15.81ab" n="5,15.81ab">buddhisthatvād vināśasya saulūkyasyāpi yujyate |</p>
    <p xml:id="v5,15.81cd" n="5,15.81cd">vṛttiś cāvayaveṣv asya vyāsajyaiva pratīyate ||</p>
    <p xml:id="v5,15.82ab" n="5,15.82ab">tataḥ kārtsnyādisampraśnaḥ pratyākhyeyo 'tra jātivat |</p>
    <p xml:id="v5,15.82cd" n="5,15.82cd">sāsnādiguṇahetuś cen nānyasmin gotvadhīr bhavet ||</p>
    <p xml:id="v5,15.83ab" n="5,15.83ab">bhinna eva hi sāsnādiḥ piṇḍāt piṇḍāntareyataḥ |</p>
    <p xml:id="v5,15.83cd" n="5,15.83cd">na cāvayavasāmānyaṃ pareṣām upapadyate ||</p>
    <p xml:id="v5,15.84ab" n="5,15.84ab">tasmāt sāsnādito 'nyena gotvadhīr upajanyate |</p>
    <p xml:id="v5,15.84cd" n="5,15.84cd">vanāntareṣa yā buddhir vanam ity upajāyate ||</p>
    <p xml:id="v5,15.85ab" n="5,15.85ab">tasyās tad eva vṛkṣatvaṃ grāhyaṃ bahvāśrayaṃ viduḥ |</p>
    <p xml:id="v5,15.85cd" n="5,15.85cd">ekatve 'py ākṛter yadvad bahutvaṃ vyaktyapekṣayā ||</p>
    <p xml:id="v5,15.86ab" n="5,15.86ab">bahutve hi tathā vyakter ekatvaṃ jātyapekṣayā |</p>
    <p xml:id="v5,15.86cd" n="5,15.86cd">ekānekābhidhāne ca śabdā niyataśaktayaḥ ||</p>
    <p xml:id="v5,15.87ab" n="5,15.87ab">ke cid vyaktiṃ tv asaṃkhyākāṃ gamayanty ambarādiṣu |</p>
    <p xml:id="v5,15.87cd" n="5,15.87cd">eko vrīhiḥ suniṣpannaḥ iti jātiṃ svasaṃkhyayā ||</p>
    <p xml:id="v5,15.88ab" n="5,15.88ab">patnīsannahanādau tu vyaktim ākṛtisaṃkhyayā |</p>
    <p xml:id="v5,15.88cd" n="5,15.88cd">kapiñjalādijātes tu pratītir vyaktisaṃkhyayā ||</p>
    <p xml:id="v5,15.89ab" n="5,15.89ab">vyaktijātī vadanty anye dravyāvayavasaṃkhyayā |</p>
    <p xml:id="v5,15.89cd" n="5,15.89cd">asmān iti yathaikasmin pāśānaditir ity api ||</p>
    <p xml:id="v5,15.90ab" n="5,15.90ab">tatra vrīhyādiśabdānāṃ saṃkhyāyogo yathāruci |</p>
    <p xml:id="v5,15.90cd" n="5,15.90cd">vanadārādiśabdās tu pravartante vyavasthayā ||</p>
    <p xml:id="v5,15.91ab" n="5,15.91ab">jaṅgame sthāvare cārthe yathā yūthavanādayaḥ |</p>
    <p xml:id="v5,15.91cd" n="5,15.91cd">tatra vyaktau ca jātau ca dārādiś cet prayujyate ||</p>
    <p xml:id="v5,15.92ab" n="5,15.92ab">vyakter avayavānāṃ ca saṃkhyām ādāya vartate |</p>
    <p xml:id="v5,15.92cd" n="5,15.92cd">vanaśabdaḥ punarvyaktīr jātisaṃkhyāviśeṣitāḥ ||</p>
    <p xml:id="v5,15.93ab" n="5,15.93ab">bahvīrāhātha vā jātiṃ bahuvyaktisamāśrayām |</p>
    <p xml:id="v5,15.93cd" n="5,15.93cd">evaṃ paṅktyādiśabdānāṃ saṃyogādi viśeṣaṇam ||</p>
    <p xml:id="v5,15.94ab" n="5,15.94ab">sarveṣāṃ kiñ cid astīti na nirālambanaikadhīḥ |</p>
    <p xml:id="v5,15.94cd" n="5,15.94cd">tulyaṃ pratyakṣayā ''kṛtyā vane yat tadasad yadi ||</p>
    <p xml:id="v5,15.95ab" n="5,15.95ab">vṛkṣās tatra tayā tulyā iti śūnyatvavāditā |</p>
    <p xml:id="v5,15.95cd" n="5,15.95cd">pratyakṣābhāsagamyatvād vṛkṣebhyo 'nyat tu tadvanam ||</p>
    <p xml:id="v5,15.96ab" n="5,15.96ab">nā''kṛtyā saha tasyāsti sparddhā pratyakṣagamyayā |</p>
    <p xml:id="v5,15.96cd" n="5,15.96cd">athā''kṛtyā vanaṃ tulyaṃ sadbhāvena prasajyate |</p>
    <p xml:id="v5,15.96ef" n="5,15.96ef">jātipakṣavimokena vanasiddhāntadūṣaṇam ||</p>
    <p xml:id="v5,15.97ab" n="5,15.97ab">iti nigaditam etallokasiddhaiḥ padārthair vyavahṛtir iha śāstre na svatantrābhyupetaiḥ |</p>
    <p xml:id="v5,15.97cd" n="5,15.97cd">bhavati ca janadṛṣṭyā jātipaṅktyādibhedo yadi tu na ghaṭate 'sau naiva bādho 'sti kaś cit ||</p>
    <p xml:id="v5,16.1ab" n="5,16.1ab">bhavetāṃ nāma śabdārthau yāvetāvuditau tvayā |</p>
    <p xml:id="v5,16.1cd" n="5,16.1cd">yadarthas tu prayāso 'yaṃ sa sambandho nirūpyatām ||</p>
    <p xml:id="v5,16.2ab" n="5,16.2ab">pūrvam evopadiṣṭaḥ san sambandhaḥ kin tu pṛcchyate |</p>
    <p xml:id="v5,16.2cd" n="5,16.2cd">svarūpākathanāc caitad uttaraṃ nopapadyate ||</p>
    <p xml:id="v5,16.3ab" n="5,16.3ab">kim auṣadhaṃ jvarasyeti pṛṣṭo yadi vaded idam |</p>
    <p xml:id="v5,16.3cd" n="5,16.3cd">yenāsau naśyatīty evaṃ kiṃ tena kathitaṃ bhavet ||</p>
    <p xml:id="v5,16.4ab" n="5,16.4ab">tatra ke cid vanty eva pūrvatrāparitoṣataḥ |</p>
    <p xml:id="v5,16.4cd" n="5,16.4cd">praśnaḥ punarupakrāntaḥ sambandhāntaram icchatā ||</p>
    <p xml:id="v5,16.5ab" n="5,16.5ab">yaḥ saṃjñāsaṃjñisambandhaḥ pratītyuttaro yataḥ |</p>
    <p xml:id="v5,16.5cd" n="5,16.5cd">sā cānyapūrvikā tasmān nāsya pratyāyanāṅgatā ||</p>
    <p xml:id="v5,16.6ab" n="5,16.6ab">ajānāno 'pi saṃjñātvaṃ sambandhāntaradarśanāt |</p>
    <p xml:id="v5,16.6cd" n="5,16.6cd">buddhyate 'rthaṃ tataḥ paścāt kaś cit saṃjñeti manyate ||</p>
    <p xml:id="v5,16.7ab" n="5,16.7ab">tam evānyo 'vinābhāvam atra sambandham icchati |</p>
    <p xml:id="v5,16.7cd" n="5,16.7cd">na hi tasmād vinā śabde jñāte syād arthabodhanam ||</p>
    <p xml:id="v5,16.8ab" n="5,16.8ab">tattvayuktam, na bhāṣye 'sti tādṛksambandhakīrtanam |</p>
    <p xml:id="v5,16.8cd" n="5,16.8cd">yadi hy etāvatocyeta kiṃ nānuktaḥ pratīyate ||</p>
    <p xml:id="v5,16.9ab" n="5,16.9ab">prayuktaś cāvinābhāvasaṃjñā lokāt tu gamyate |</p>
    <p xml:id="v5,16.9cd" n="5,16.9cd">saṃjñetyagamyamāne 'pi gamakatvaṃ pratīyate ||</p>
    <p xml:id="v5,16.10ab" n="5,16.10ab">tasmāt sa eva śabdārthacintāvyavahito 'dhunā |</p>
    <p xml:id="v5,16.10cd" n="5,16.10cd">nityānityavicārārthaṃ sambandhaḥ smāryate punaḥ ||</p>
    <p xml:id="v5,16.11ab" n="5,16.11ab">yacchabde jñāta ity evaṃ śaktir evātra kīrtyate |</p>
    <p xml:id="v5,16.11cd" n="5,16.11cd">kartṛtvaṃ karaṇatvaṃ vā yat tasyārthābhidhāṃ prati ||</p>
    <p xml:id="v5,16.12ab" n="5,16.12ab">svato naivāsti śaktatvaṃ vācyāvācakayor mithaḥ |</p>
    <p xml:id="v5,16.12cd" n="5,16.12cd">pratītiḥ samayāt puṃsāṃ bhaved akṣinikocavat ||</p>
    <p xml:id="v5,16.13ab" n="5,16.13ab">samayaḥ pratimartyaṃ yā pratyuccāraṇam eva vā |</p>
    <p xml:id="v5,16.13cd" n="5,16.13cd">kriyate jagadādau vā sakṛdekena kena cit ||</p>
    <p xml:id="v5,16.14ab" n="5,16.14ab">pratyekaṃ vāpi sambandho bhidyetaiko 'tha vā bhavet |</p>
    <p xml:id="v5,16.14cd" n="5,16.14cd">ekatve kṛtako na syād, bhinnaś ced bhedadhīr bhavet ||</p>
    <p xml:id="v5,16.15ab" n="5,16.15ab">bhinnatve pratisambandhaṃ śaktiḥ kalpyābhidhā prati |</p>
    <p xml:id="v5,16.15cd" n="5,16.15cd">ekasmin jñātaśaktau vā nānyenārthamatir bhavet ||</p>
    <p xml:id="v5,16.16ab" n="5,16.16ab">atha yo yasya puṃsaḥ syāt sa tena pratipadyate |</p>
    <p xml:id="v5,16.16cd" n="5,16.16cd">yasyānekena sambandhaḥ kṛtas tasya kathaṃ bhavet ||</p>
    <p xml:id="v5,16.17ab" n="5,16.17ab">ekārthānāṃ vikalpaś cet, netarātyantabādhanāt |</p>
    <p xml:id="v5,16.17cd" n="5,16.17cd">samuccayo 'pi naiteṣāṃ vyavahāre 'vagamyate ||</p>
    <p xml:id="v5,16.18ab" n="5,16.18ab">kiñ cid evaikamādāya vyavahāro hi dṛśyate |</p>
    <p xml:id="v5,16.18cd" n="5,16.18cd">bahubhiḥ kṛtasambandhe na caiko gamako bhavet ||</p>
    <p xml:id="v5,16.19ab" n="5,16.19ab">śabdārthayor abhede 'pi pumbahutve 'pi kartari |</p>
    <p xml:id="v5,16.19cd" n="5,16.19cd">nāyaṃ veti matir dṛṣṭā vikalpo 'to na yujyate ||</p>
    <p xml:id="v5,16.20ab" n="5,16.20ab">gośabde sakṛdukte ca bhinneṣu pratipattṛṣu |</p>
    <p xml:id="v5,16.20cd" n="5,16.20cd">vikalpyamāne sambandhe kaś cid budhyeta netare ||</p>
    <p xml:id="v5,16.21ab" n="5,16.21ab">samuccayo nṛbhedāc cet, na, vaktraikyād asambhavāt |</p>
    <p xml:id="v5,16.21cd" n="5,16.21cd">vaktṛśrotṛdhiyor bhedād vyavahāraś ca duṣyati ||</p>
    <p xml:id="v5,16.22ab" n="5,16.22ab">vaktur anyo hi sambandho buddhau śrotus tathāparaḥ |</p>
    <p xml:id="v5,16.22cd" n="5,16.22cd">śrotuḥ kartuṃ ca sambandhaṃ vaktā kaṃ pratipadyatām ||</p>
    <p xml:id="v5,16.23ab" n="5,16.23ab">pūrvadṛṣṭo hi yas tena śrotur naiva karoti tam |</p>
    <p xml:id="v5,16.23cd" n="5,16.23cd">yaṃ karoti navaṃ so 'pi na dṛṣṭaḥ pratipādakaḥ ||</p>
    <p xml:id="v5,16.24ab" n="5,16.24ab">sarvathā śrotṛsiddhiś ced, asiddhaṃ netaro vadet |</p>
    <p xml:id="v5,16.24cd" n="5,16.24cd">ghaṭādāv api tulyaṃ cet, na, sāmānyaprasiddhitaḥ ||</p>
    <p xml:id="v5,16.25ab" n="5,16.25ab">yady api jñātasāmarthyā vyaktiḥ kartuṃ na śakyate |</p>
    <p xml:id="v5,16.25cd" n="5,16.25cd">kriyate yā na tasyāś ca śaktiḥ kārye 'vadhāritā ||</p>
    <p xml:id="v5,16.26ab" n="5,16.26ab">tathāpy ākṛtitaḥ siddhā śaktir utpādanādiṣu |</p>
    <p xml:id="v5,16.26cd" n="5,16.26cd">tasyā na cādimattāsti, sambandhas tvādimāṃs tava ||</p>
    <p xml:id="v5,16.27ab" n="5,16.27ab">yadi tatrāpi sāmānyaṃ nityam abhyupagamyate |</p>
    <p xml:id="v5,16.27cd" n="5,16.27cd">tathāpy asmanmataṃ siddham, na tu dvyākārasambhavaḥ ||</p>
    <p xml:id="v5,16.28ab" n="5,16.28ab">śaktir eva hi sambandho bhedaś cāsyā na vidyate |</p>
    <p xml:id="v5,16.28cd" n="5,16.28cd">sā hi kāryānumeyatvāt tadbhedam anuvartate ||</p>
    <p xml:id="v5,16.29ab" n="5,16.29ab">anyathānupapattyā ca śaktisadbhāvakalpanam |</p>
    <p xml:id="v5,16.29cd" n="5,16.29cd">na caikayaiva siddhe 'rthe bahvīnāṃ kalpaneṣyate ||</p>
    <p xml:id="v5,16.30ab" n="5,16.30ab">sambandhākhyānakāle ca gośabdādāv udīrite |</p>
    <p xml:id="v5,16.30cd" n="5,16.30cd">ke cit sambandhabuddhyārthaṃ buddhyante nāpare tathā ||</p>
    <p xml:id="v5,16.31ab" n="5,16.31ab">tatra sambandhanāstitve sarvo 'rthaṃ nāvadhārayet |</p>
    <p xml:id="v5,16.31cd" n="5,16.31cd">astitve sarvabodhaś cet, na kaiś cid anupagrahāt ||</p>
    <p xml:id="v5,16.32ab" n="5,16.32ab">jñāpakatvād dhi sambandhaḥ svātmajñānam apekṣate |</p>
    <p xml:id="v5,16.32cd" n="5,16.32cd">tenāsau vidyamāno 'pi nāgṛhītaḥ prakāśakaḥ ||</p>
    <p xml:id="v5,16.33ab" n="5,16.33ab">vidyamānasya cārthasya dṛṣṭam agrahaṇaṃ kva cit |</p>
    <p xml:id="v5,16.33cd" n="5,16.33cd">na tv atyantāsato 'stitvaṃ kāṃś cit pratyupapadyate ||</p>
    <p xml:id="v5,16.34ab" n="5,16.34ab">viruddhau sadasadbhāvau na syātām ekavastuni |</p>
    <p xml:id="v5,16.34cd" n="5,16.34cd">nanu tulyaṃ virodhitvaṃ jñātājñātatvayor api ||</p>
    <p xml:id="v5,16.35ab" n="5,16.35ab">jñānaṃ hi puruṣādhāraṃ tadbhedān na virotsyate |</p>
    <p xml:id="v5,16.35cd" n="5,16.35cd">puruṣāntarasaṃsthaṃ ca nājñānaṃ tena bādhyate ||</p>
    <p xml:id="v5,16.36ab" n="5,16.36ab">sambandhādhāratāyāṃ ca virodhaḥ sadasattvayoḥ |</p>
    <p xml:id="v5,16.36cd" n="5,16.36cd">pratyuktatvāc ca bhedasya tadvaśān nāvirodhitā ||</p>
    <p xml:id="v5,16.37ab" n="5,16.37ab">andhānandhasamīpasthaḥ śuklo 'ndhair nāvagamyate |</p>
    <p xml:id="v5,16.37cd" n="5,16.37cd">gamyate cetarais tasya sadasattvena tāvatā ||</p>
    <p xml:id="v5,16.38ab" n="5,16.38ab">śaktyaśaktyor narāṇāṃ tu bhedāt tatrāvirodhitā |</p>
    <p xml:id="v5,16.38cd" n="5,16.38cd">na hy anyo darśanasyāsti sambandhād dhetur atra hi ||</p>
    <p xml:id="v5,16.39ab" n="5,16.39ab">evam evendriyais tulyaṃ vyavahāropalambhanam |</p>
    <p xml:id="v5,16.39cd" n="5,16.39cd">yeṣāṃ syāt te 'vabhotsyante tato 'rthaṃ netare 'ndhavat ||</p>
    <p xml:id="v5,16.40ab" n="5,16.40ab">ādhānavat sakṛś caitat tantreṇopakariṣyati |</p>
    <p xml:id="v5,16.40cd" n="5,16.40cd">smaraṇaṃ bhetsyate cāsya vahnipraṇayanādivat ||</p>
    <p xml:id="v5,16.41ab" n="5,16.41ab">sarveṣām anabhijñānāṃ pūrvapūrvaprasiddhitaḥ |</p>
    <p xml:id="v5,16.41cd" n="5,16.41cd">siddhaḥ sambandha ity evaṃ sambandhādir na vidyate ||</p>
    <p xml:id="v5,16.42ab" n="5,16.42ab">pratyuccāraṇanirvṛttir bhāṣya eva nirākṛtā |</p>
    <p xml:id="v5,16.42cd" n="5,16.42cd">sargādau ca kriyā nāsti, tādṛkkālo hi neṣyate ||</p>
    <p xml:id="v5,16.43ab" n="5,16.43ab">yadi tv ādau jagat sṛṣṭvā dharmādharmau sasādhanau |</p>
    <p xml:id="v5,16.43cd" n="5,16.43cd">yathā śabdārthasambandhān vedān kaś cit pravartayet ||</p>
    <p xml:id="v5,16.44ab" n="5,16.44ab">jagaddhitāya vedasya tathā kiñ cin na duṣyati |</p>
    <p xml:id="v5,16.44cd" n="5,16.44cd">sarvajñavat tu dussādham ity atraitan na saṃśritam ||</p>
    <p xml:id="v5,16.45ab" n="5,16.45ab">yadā sarvam idaṃ nāsīt kvāvasthā tatra gamyatām |</p>
    <p xml:id="v5,16.45cd" n="5,16.45cd">prajāpateḥ kva vā sthānaṃ kiṃ rūpaṃ ca pratīyatām ||</p>
    <p xml:id="v5,16.46ab" n="5,16.46ab">jñātā ca kas tadā tasya yo janān bodhayiṣyati |</p>
    <p xml:id="v5,16.46cd" n="5,16.46cd">upalabdher vinā caitat katham adhyavasīyatām ||</p>
    <p xml:id="v5,16.47ab" n="5,16.47ab">pravṛttiḥ katham ādyā ca jagataḥ sampratīyate |</p>
    <p xml:id="v5,16.47cd" n="5,16.47cd">śarīrāder vinā cāsya katham icchāpi sarjane ||</p>
    <p xml:id="v5,16.48ab" n="5,16.48ab">śarīrādy atha tasya syāt, tasyotpattir na tatkṛtā |</p>
    <p xml:id="v5,16.48cd" n="5,16.48cd">tadvadanyaprasaṅgo 'pi, nityaṃ yadi tad iṣyate ||</p>
    <p xml:id="v5,16.49ab" n="5,16.49ab">pṛthivyādāv anutpanne kimmayaṃ tatpunarbhavet |</p>
    <p xml:id="v5,16.49cd" n="5,16.49cd">prāṇināṃ prāyaduḥkhā ca sisṛkṣāsya na yujyate ||</p>
    <p xml:id="v5,16.50ab" n="5,16.50ab">sādhanaṃ cāsya dharmādi tadā kiñ canna vidyate |</p>
    <p xml:id="v5,16.50cd" n="5,16.50cd">na ca nissādhanaḥ kartā kaś cit sṛjati kiñ cana ||</p>
    <p xml:id="v5,16.51ab" n="5,16.51ab">nādhāreṇa vinā sṛṣṭirūrṇanābher apīṣyate |</p>
    <p xml:id="v5,16.51cd" n="5,16.51cd">prāṇināṃ bhakṣaṇāc cāpi tasya lālā pravarttate ||</p>
    <p xml:id="v5,16.52ab" n="5,16.52ab">abhāvāc cānukampyānāṃ nānukampāsya jāyate |</p>
    <p xml:id="v5,16.52cd" n="5,16.52cd">sṛjec ca śubham evaikam anukampāprayojitaḥ ||</p>
    <p xml:id="v5,16.53ab" n="5,16.53ab">athāśubhād vinā sṛṣṭiḥ sthitir vā nopapadyate |</p>
    <p xml:id="v5,16.53cd" n="5,16.53cd">ātmādhīnābhyupāye hi bhavet kiṃ nāma dṛṣkaram ||</p>
    <p xml:id="v5,16.54ab" n="5,16.54ab">tathā cāpekṣamāṇasya svātantryaṃ pratihanyate |</p>
    <p xml:id="v5,16.54cd" n="5,16.54cd">jagac cāsṛjatas tasya kiṃ nāmeṣṭaṃ na sidhyati ||</p>
    <p xml:id="v5,16.55ab" n="5,16.55ab">prayojanam anuddiśya na mando 'pi pravartate |</p>
    <p xml:id="v5,16.55cd" n="5,16.55cd">evam eva pravṛttiś cec caitanyenāsya kiṃ bhavet ||</p>
    <p xml:id="v5,16.56ab" n="5,16.56ab">krīḍārthāyāṃ pravṛttau ca vihanyeta kṛtārthatā |</p>
    <p xml:id="v5,16.56cd" n="5,16.56cd">bahuvyāpāratāyāṃ ca kleśo bahutaro bhavet ||</p>
    <p xml:id="v5,16.57ab" n="5,16.57ab">saṃhārecchāpi caitasya bhaved apratyayāt punaḥ |</p>
    <p xml:id="v5,16.57cd" n="5,16.57cd">na cakaiś cid asau jñātuṃ kādā cid api śakyate ||</p>
    <p xml:id="v5,16.58ab" n="5,16.58ab">svarūpeṇopalabdhe 'pi sraṣṭṛtvaṃ nāvagamyate |</p>
    <p xml:id="v5,16.58cd" n="5,16.58cd">sṛṣṭyādyāḥ praṇino ye ca budhyantāṃ kiṃ nu te tadā ||</p>
    <p xml:id="v5,16.59ab" n="5,16.59ab">kuto vayam ihotpannāḥ iti tāvan na jānate |</p>
    <p xml:id="v5,16.59cd" n="5,16.59cd">prāgavasthāṃ ca jagataḥ sraṣṭṛtvaṃ ca prajāpateḥ ||</p>
    <p xml:id="v5,16.60ab" n="5,16.60ab">na ca tadvacanenaiṣāṃ pratipattiḥ suniścitā |</p>
    <p xml:id="v5,16.60cd" n="5,16.60cd">asṛṣṭvāpi hy asau brūyād ātmaiśvaryaprakāśanāt ||</p>
    <p xml:id="v5,16.61ab" n="5,16.61ab">evaṃ vedo 'pi tatpūrvastatsadbhāvādibodhane |</p>
    <p xml:id="v5,16.61cd" n="5,16.61cd">sāśaṅko na pramāṇaṃ syāt, nityasya vyāpṛtiḥ kutaḥ ||</p>
    <p xml:id="v5,16.62ab" n="5,16.62ab">yadi prāg apy asau tasmād arthādāsīn na tena saḥ |</p>
    <p xml:id="v5,16.62cd" n="5,16.62cd">sambaddha iti tasyānyas tadartho 'nyaprarocanā ||</p>
    <p xml:id="v5,16.63ab" n="5,16.63ab">stutivākyakṛtaś caiṣa janānāṃ mativibhramaḥ |</p>
    <p xml:id="v5,16.63cd" n="5,16.63cd">paurvāparyāparāmṛṣṭaḥ śabdo 'nyāṃ kurute matim ||</p>
    <p xml:id="v5,16.64ab" n="5,16.64ab">upākhyānādirūpeṇa vṛttir vedavad eva naḥ |</p>
    <p xml:id="v5,16.64cd" n="5,16.64cd">dharmādau bhāratādīnāṃ bhrāntis tebhyo 'py ato bhavet ||</p>
    <p xml:id="v5,16.65ab" n="5,16.65ab">ākhyānānupayogitvāt teṣu sarveṣu vidyate |</p>
    <p xml:id="v5,16.65cd" n="5,16.65cd">stutinindāśrayaḥ kaś cid vedas tac codito 'pi vā ||</p>
    <p xml:id="v5,16.66ab" n="5,16.66ab">vedasyādipravṛttau ca nākṛtatvamatir bhavet |</p>
    <p xml:id="v5,16.66cd" n="5,16.66cd">pralayeṣu sthitiś cāsya sāśaṅkā syāt prajāpatau ||</p>
    <p xml:id="v5,16.67ab" n="5,16.67ab">kartṛsargavināśānām athānāditvakalpanā |</p>
    <p xml:id="v5,16.67cd" n="5,16.67cd">saivaṃ yuktāyathedānīṃ bhūtānāṃ dṛśyate kramāt ||</p>
    <p xml:id="v5,16.68ab" n="5,16.68ab">pralaye 'pi pramāṇaṃ naḥ sarvocchedātmake na hi |</p>
    <p xml:id="v5,16.68cd" n="5,16.68cd">na ca prayojanaṃ tena syāt prajāpatikarmaṇā ||</p>
    <p xml:id="v5,16.69ab" n="5,16.69ab">na ca karmavatāṃ yuktā sthitis tadbhogavarjitā |</p>
    <p xml:id="v5,16.69cd" n="5,16.69cd">karmāntaraniruddhaṃ hi phalaṃ na syāt kriyāntarāt ||</p>
    <p xml:id="v5,16.70ab" n="5,16.70ab">sarveṣāṃ tu phalāpetaṃ na sthānam upapadyate |</p>
    <p xml:id="v5,16.70cd" n="5,16.70cd">na cāpy anupabhogo 'sau kasya cit karmaṇaḥ phalam ||</p>
    <p xml:id="v5,16.71ab" n="5,16.71ab">aśeṣakarmanāśe vā punaḥ sṛṣṭir na yujyate |</p>
    <p xml:id="v5,16.71cd" n="5,16.71cd">karmāṇāṃ vāpy abhivyaktau kiṃ nimittaṃ tadā bhavet ||</p>
    <p xml:id="v5,16.72ab" n="5,16.72ab">īśvarecchā yadīṣyeta, saiva syāl lokakāraṇam |</p>
    <p xml:id="v5,16.72cd" n="5,16.72cd">īśvarecchāvaśitve hi niṣphalā karmakalpanā ||</p>
    <p xml:id="v5,16.73ab" n="5,16.73ab">na cānimittayā yuktam utpattuṃ hīśvarecchayā |</p>
    <p xml:id="v5,16.73cd" n="5,16.73cd">yad vā tasyā nimittaṃ yat tad bhūtānāṃ bhaviṣyati ||</p>
    <p xml:id="v5,16.74ab" n="5,16.74ab">sanniveśaviśiṣṭānām utpattiṃ yo gṛhādivat |</p>
    <p xml:id="v5,16.74cd" n="5,16.74cd">sādhayec cetanādhiṣṭhāṃ dehānāṃ tasya cottaram ||</p>
    <p xml:id="v5,16.75ab" n="5,16.75ab">kasya cid dhetumātratvaṃ yady adhiṣṭhātṛteṣyate |</p>
    <p xml:id="v5,16.75cd" n="5,16.75cd">karmabhiḥ sarvajīvānāṃ tatsiddheḥ siddhasādhanam ||</p>
    <p xml:id="v5,16.76ab" n="5,16.76ab">icchāpūrvakapakṣe 'pi, tatpūrvatvena karmaṇām |</p>
    <p xml:id="v5,16.76cd" n="5,16.76cd">icchānantarasiddhis tu dṛṣṭānte 'pi na vidyate ||</p>
    <p xml:id="v5,16.77ab" n="5,16.77ab">anekāntaś ca hetus te taccharīrādinā bhavet |</p>
    <p xml:id="v5,16.77cd" n="5,16.77cd">utpattimāṃś ca taddeho dehatvād asmadādivat ||</p>
    <p xml:id="v5,16.78ab" n="5,16.78ab">atha tasyāpy adhiṣṭhānaṃ tenaivety avipakṣatā |</p>
    <p xml:id="v5,16.78cd" n="5,16.78cd">aśarīro hy adhiṣṭhātā nātmā muktātmavad bhavet ||</p>
    <p xml:id="v5,16.79ab" n="5,16.79ab">kumbhakārādyadhiṣṭhānaṃ ghaṭādau yadi ceṣyate |</p>
    <p xml:id="v5,16.79cd" n="5,16.79cd">neśvarādhiṣṭhitatvaṃ syād, asti cet sādhyahīnatā ||</p>
    <p xml:id="v5,16.80ab" n="5,16.80ab">yathāsiddhe ca dṛṣṭānte bhaved dhetor viruddhatā |</p>
    <p xml:id="v5,16.80cd" n="5,16.80cd">anīśvaravināśyādikartṛmattvaṃ prasajyate ||</p>
    <p xml:id="v5,16.81ab" n="5,16.81ab">kulālavac ca naitasya vyāpāro yadi kalpate |</p>
    <p xml:id="v5,16.81cd" n="5,16.81cd">acetanaḥ kathaṃ bhāvas tadicchām anurudhyate ||</p>
    <p xml:id="v5,16.82ab" n="5,16.82ab">tasmān na paramāṇvāder ārambhaḥ syāt tadicchayā |</p>
    <p xml:id="v5,16.82cd" n="5,16.82cd">puruṣasya ca śuddhasya nāśuddhā vikṛtir bhavet ||</p>
    <p xml:id="v5,16.83ab" n="5,16.83ab">svādhīnatvāc ca dharmādes tena kleśo na yujyate |</p>
    <p xml:id="v5,16.83cd" n="5,16.83cd">tadvaśena pravṛttau vā vyatirekaḥ prasajyate ||</p>
    <p xml:id="v5,16.84ab" n="5,16.84ab">svayaṃ ca śuddharūpatvād asattvāc cānyavastunaḥ |</p>
    <p xml:id="v5,16.84cd" n="5,16.84cd">svapnādivadavidyāyāḥ pravṛttis tasya kiṃ kṛtā ||</p>
    <p xml:id="v5,16.85ab" n="5,16.85ab">anyenopaplave 'bhīṣṭe dvaitavādaḥ prasajyate |</p>
    <p xml:id="v5,16.85cd" n="5,16.85cd">svābhāvikīm avidyāṃ tu nocchettuṃ kaś cid arhati ||</p>
    <p xml:id="v5,16.86ab" n="5,16.86ab">vilakṣaṇopapāte hi naśyet svābhāvikī kva cit |</p>
    <p xml:id="v5,16.86cd" n="5,16.86cd">na tv ekātmābhyupāyānāṃ hetur asti vilakṣaṇaḥ ||</p>
    <p xml:id="v5,16.87ab" n="5,16.87ab">pumānakartā yeṣāṃ tu teṣām api guṇaiḥ kriyā |</p>
    <p xml:id="v5,16.87cd" n="5,16.87cd">katham ādau bhavet, tatra karma tāvan na vidyate ||</p>
    <p xml:id="v5,16.88ab" n="5,16.88ab">mithyājñānaṃ na trāsti rāgadveṣādayo 'pi vā |</p>
    <p xml:id="v5,16.88cd" n="5,16.88cd">manovṛttir hi sarveṣāṃ na cotpannaṃ tadā manaḥ ||</p>
    <p xml:id="v5,16.89ab" n="5,16.89ab">karmaṇāṃ śaktyavasthānāṃ yair uktā bandhahetutā |</p>
    <p xml:id="v5,16.89cd" n="5,16.89cd">sā na yuktā na kāryaṃ hi śaktisthāt kāraṇād bhavet ||</p>
    <p xml:id="v5,16.90ab" n="5,16.90ab">dadhiśaktir na hi kṣīre dādhikārambham arhati |</p>
    <p xml:id="v5,16.90cd" n="5,16.90cd">dadhyārambhasya sā hetus tato 'nyā dādhikasya tu ||</p>
    <p xml:id="v5,16.91ab" n="5,16.91ab">kāraṇāc chaktyavasthāc ca yadi kāryaṃ prajāyate |</p>
    <p xml:id="v5,16.91cd" n="5,16.91cd">bandhaḥ punaḥ prasajyeta phale datte 'pi karmaṇā ||</p>
    <p xml:id="v5,16.92ab" n="5,16.92ab">śaktyavasthatvam eveṣṭaṃ vināśe 'pi hi karmaṇām |</p>
    <p xml:id="v5,16.92cd" n="5,16.92cd">prāk cāpi śaktisadbhāvād anuṣṭhānaṃ vṛthā bhavet ||</p>
    <p xml:id="v5,16.93ab" n="5,16.93ab">śaktyavasthaṃ ca rāgādi kiṃ neṣṭaṃ bandhakāraṇam |</p>
    <p xml:id="v5,16.93cd" n="5,16.93cd">karmādattaphalatvāc cet, nāvyaktim api tad vrajet ||</p>
    <p xml:id="v5,16.94ab" n="5,16.94ab">tacchaktyaprayogitvān na jñānaṃ mokṣakāraṇam |</p>
    <p xml:id="v5,16.94cd" n="5,16.94cd">karmaśaktyā na hi jñānaṃ virodham upagacchati ||</p>
    <p xml:id="v5,16.95ab" n="5,16.95ab">yady apy ajñānajanyatvaṃ karmaṇām avagamyate |</p>
    <p xml:id="v5,16.95cd" n="5,16.95cd">rāgādivat tathāpy eṣāṃ na jñānena nirākriyā ||</p>
    <p xml:id="v5,16.96ab" n="5,16.96ab">karmakṣayo hi vijñānād ity etac cāpramāṇavat |</p>
    <p xml:id="v5,16.96cd" n="5,16.96cd">phalasyālpasya vā dānaṃ rājaputrāparādhavat ||</p>
    <p xml:id="v5,16.97ab" n="5,16.97ab">adyatve 'pi hi śaktisthaṃ yadi syāt karmakāraṇam |</p>
    <p xml:id="v5,16.97cd" n="5,16.97cd">tataḥ pradhānakāle 'pi yujyate kāraṇābhidhā ||</p>
    <p xml:id="v5,16.98ab" n="5,16.98ab">manovṛttir idānīṃ tu hetur nāsti ca sā tadā |</p>
    <p xml:id="v5,16.98cd" n="5,16.98cd">manasāṃ saṅkarāc cāpi tadā syāt karmasaṅkaraḥ ||</p>
    <p xml:id="v5,16.99ab" n="5,16.99ab">gasmān naiṣo 'dhikārākhyo bandhahetuḥ prakalpate |</p>
    <p xml:id="v5,16.99cd" n="5,16.99cd">yogyatve 'py adhikārākhye viprayogo na yujyate ||</p>
    <p xml:id="v5,16.100ab" n="5,16.100ab">caitanyaṃ yogyatā puṃsaḥ prakṛtes tadanātmatā |</p>
    <p xml:id="v5,16.100cd" n="5,16.100cd">bhoktṛbhogyatvayos te ca na tābhyām apagacchataḥ ||</p>
    <p xml:id="v5,16.101ab" n="5,16.101ab">utpattau karmaṇāṃ ceṣṭam ajñānaṃ kāraṇaṃ yadi |</p>
    <p xml:id="v5,16.101cd" n="5,16.101cd">tannāśāt syād anutpattis teṣāṃ na phalavarjanam ||</p>
    <p xml:id="v5,16.102ab" n="5,16.102ab">jñānaṃ mokṣanimittaṃ ca gamyate nendriyādinā |</p>
    <p xml:id="v5,16.102cd" n="5,16.102cd">na ca sāṅkhyādivijñānān mokṣo vedena codyate ||</p>
    <p xml:id="v5,16.103ab" n="5,16.103ab">ātmā jñātavya ity etanmokṣārthaṃ na ca coditam |</p>
    <p xml:id="v5,16.103cd" n="5,16.103cd">karmapravṛttihetutvam ātmajñānasya lakṣyate ||</p>
    <p xml:id="v5,16.104ab" n="5,16.104ab">vijñāte cāsya pārārthye yāpi nāma phalaśrutiḥ |</p>
    <p xml:id="v5,16.104cd" n="5,16.104cd">sārthavādo bhaved eva na svargādeḥ phalāntaram ||</p>
    <p xml:id="v5,16.105ab" n="5,16.105ab">sukhopabhogarūpaś ca yadi mokṣaḥ prakalpyate |</p>
    <p xml:id="v5,16.105cd" n="5,16.105cd">svarga eva bhaved eṣa paryāyeṇa, kṣayo ca saḥ ||</p>
    <p xml:id="v5,16.106ab" n="5,16.106ab">na hi kāraṇavat kiñ cid akṣayitvena gamyate |</p>
    <p xml:id="v5,16.106cd" n="5,16.106cd">tasmāt karmakṣayād eva hetvabhāve na mucyate ||</p>
    <p xml:id="v5,16.107ab" n="5,16.107ab">na hy abhāvātmakaṃ muktvā mokṣanityatvakāraṇam |</p>
    <p xml:id="v5,16.107cd" n="5,16.107cd">na ca kriyāyāḥ kasyāś cid abhāvaḥ phalam iṣyate ||</p>
    <p xml:id="v5,16.108ab" n="5,16.108ab">tatra jñātātmatattvānāṃ bhogāt pūrvakriyākṣaye |</p>
    <p xml:id="v5,16.108cd" n="5,16.108cd">uttarapracayāsattvād deho notpadyate punaḥ ||</p>
    <p xml:id="v5,16.109ab" n="5,16.109ab">karmajanyopabhogārthaṃ śarīraṃ na pravartate |</p>
    <p xml:id="v5,16.109cd" n="5,16.109cd">tadabhāve na kaś cid dhi hetus tatrāvatiṣṭhate ||</p>
    <p xml:id="v5,16.110ab" n="5,16.110ab">mokṣārthī na pravarteta tatra kāmyaniṣiddhyoḥ |</p>
    <p xml:id="v5,16.110cd" n="5,16.110cd">nityanaimittike kuryāt pratyavāyajihāsayā ||</p>
    <p xml:id="v5,16.111ab" n="5,16.111ab">prārthyamānaṃ phalaṃ jñātaṃ na cānicchor bhaviṣyati |</p>
    <p xml:id="v5,16.111cd" n="5,16.111cd">ātmajñe caitad astīti tajjñānam upayujyate ||</p>
    <p xml:id="v5,16.112ab" n="5,16.112ab">sargapralayavijñānaṃ samastajagadāśrayam |</p>
    <p xml:id="v5,16.112cd" n="5,16.112cd">svaśarīravidāṃ puṃsāṃ nādhikyenopayujyate ||</p>
    <p xml:id="v5,16.113ab" n="5,16.113ab">tasmād adyavad evātra sargapralayakalpanā |</p>
    <p xml:id="v5,16.113cd" n="5,16.113cd">samastakṣayajanmabhyāṃ na sidhyatyapramāṇikā ||</p>
    <p xml:id="v5,16.114ab" n="5,16.114ab">sarvajñavanniṣedhyā ca sraṣṭuḥ sadbhāvakalpanā |</p>
    <p xml:id="v5,16.114cd" n="5,16.114cd">na ca dharmādṛte tasya bhavel lokād viśiṣṭhatā ||</p>
    <p xml:id="v5,16.115ab" n="5,16.115ab">na cānanuṣṭhito dharmo nānuṣṭhānam ṛte mateḥ |</p>
    <p xml:id="v5,16.115cd" n="5,16.115cd">na ca vedādṛte sā syād vedo na ca padādibhiḥ ||</p>
    <p xml:id="v5,16.116ab" n="5,16.116ab">tasmāt prāg api sarve 'mī sraṣṭurāsan padādayaḥ |</p>
    <p xml:id="v5,16.116cd" n="5,16.116cd">syāt tatpūrvakatā cāsya caitanyād asmadādivat ||</p>
    <p xml:id="v5,16.117ab" n="5,16.117ab">evaṃ ye yuktibhiḥ prāhus teṣāṃ durlabham uttaram |</p>
    <p xml:id="v5,16.117cd" n="5,16.117cd">aneṣyo vyavahāro 'yam anādir vedavādibhiḥ ||</p>
    <p xml:id="v5,16.118ab" n="5,16.118ab">pratyakṣādāv upakṣīṇe yo 'numānena ḍitthavat |</p>
    <p xml:id="v5,16.118cd" n="5,16.118cd">sambandhitvān niyoktāraṃ gavādāv api kalpayet ||</p>
    <p xml:id="v5,16.119ab" n="5,16.119ab">gavādiśabdasambandhaṃ sarvo 'nyasmāt prapadyate |</p>
    <p xml:id="v5,16.119cd" n="5,16.119cd">madvat tadvyavahāritvāt tasyaitat pratisādhanam ||</p>
    <p xml:id="v5,16.120ab" n="5,16.120ab">devadattādiśabde 'pi prasaktaivam anāditā |</p>
    <p xml:id="v5,16.120cd" n="5,16.120cd">sambandhasya, balīyastvād dṛṣṭabādhān nivartate ||</p>
    <p xml:id="v5,16.121ab" n="5,16.121ab">tatrāpi śaktinityatvam, niyogasya tv anityatā |</p>
    <p xml:id="v5,16.121cd" n="5,16.121cd">tadgatāc cāpy anityatvāc chaktau bhrāntiḥ pravartate ||</p>
    <p xml:id="v5,16.122ab" n="5,16.122ab">gavādiṣu tu na bhrāntir niyogānāditā yataḥ |</p>
    <p xml:id="v5,16.122cd" n="5,16.122cd">yo yo gṛhītaḥ sarvasmāt pūrvaṃ sambandhadarśanāt ||</p>
    <p xml:id="v5,16.123ab" n="5,16.123ab">siddhaḥ sambandha ity evaṃ sambandhādir na vidyate |</p>
    <p xml:id="v5,16.123cd" n="5,16.123cd">yadā cāptapraṇītatvāc chabdo 'rthaṃ pratipādayet ||</p>
    <p xml:id="v5,16.124ab" n="5,16.124ab">na svaśaktyā tadāptatvaṃ mitau na smaryate katham |</p>
    <p xml:id="v5,16.124cd" n="5,16.124cd">yathā bauddhādayo yāvad buddhādyuktaṃ na jānate ||</p>
    <p xml:id="v5,16.125ab" n="5,16.125ab">na tāvat pratipadyante bodhe vākyena saty api |</p>
    <p xml:id="v5,16.125cd" n="5,16.125cd">samaye kathyamāne 'nyair asmaranto 'pi pāṇinim ||</p>
    <p xml:id="v5,16.126ab" n="5,16.126ab">ādaicaḥ pratipadyante vṛddhiṃ kartuṃ smṛtir vṛthā |</p>
    <p xml:id="v5,16.126cd" n="5,16.126cd">sūtrasthaḥ pāṇinis tatra svasaṃjñāṃ pratipādayet ||</p>
    <p xml:id="v5,16.127ab" n="5,16.127ab">gauḥ sāsnādimatīty evaṃ vākyaṃ tv atra na vidyate |</p>
    <p xml:id="v5,16.127cd" n="5,16.127cd">asambandhāc ca sarveṣām evaṃ kartum asambhavaḥ ||</p>
    <p xml:id="v5,16.128ab" n="5,16.128ab">tasmān na pratipattiḥ syāt kathañ cit kartṛvarjitā |</p>
    <p xml:id="v5,16.128cd" n="5,16.128cd">dṛṣārthavyavahāratvād vṛddhyādau sambhaved api ||</p>
    <p xml:id="v5,16.129ab" n="5,16.129ab">dharmāya niyamo 'trāpi na vinā pāṇiner bhavet |</p>
    <p xml:id="v5,16.129cd" n="5,16.129cd">ākārānugamo yo hi vṛddhyā syād āśvalāyane ||</p>
    <p xml:id="v5,16.130ab" n="5,16.130ab">nāsāv apāṇinīyatve sādhur ity avagamyate |</p>
    <p xml:id="v5,16.130cd" n="5,16.130cd">dṛṣṭe bhavatu mā vā bhūt kartṛsampratipannatā ||</p>
    <p xml:id="v5,16.131ab" n="5,16.131ab">vaidido vyavahāras tu na kartṛsmaraṇād ṛte |</p>
    <p xml:id="v5,16.131cd" n="5,16.131cd">burgeṣu gavi gośabdaprayogo gamyate katham ||</p>
    <p xml:id="v5,16.132ab" n="5,16.132ab">gatvā cet kena cid dṛṣṭaḥ, sambanddhā kiṃ na gacchati |</p>
    <p xml:id="v5,16.132cd" n="5,16.132cd">īśvaratvād agatiś cāsya na kva cit pratibadhyate ||</p>
    <p xml:id="v5,16.133ab" n="5,16.133ab">bahūnāṃ kāryataś cāpi saṅgānaṃ kena vāryate |</p>
    <p xml:id="v5,16.133cd" n="5,16.133cd">ekatra kathitaṃ cāpi lokenānyatra nīyate ||</p>
    <p xml:id="v5,16.134ab" n="5,16.134ab">vṛddhyādiva, ato vyākhyā dvitīyaivātra śobhanā |</p>
    <p xml:id="v5,16.134cd" n="5,16.134cd">kāṃś cit prasiddhasambandhān abhyupetya vaded yadi ||</p>
    <p xml:id="v5,16.135ab" n="5,16.135ab">sambandhakaraṇam, tatra ke siddhā iti durvadam |</p>
    <p xml:id="v5,16.135cd" n="5,16.135cd">na tāvad anya evāsan śabdā iti hi yuktimat ||</p>
    <p xml:id="v5,16.136ab" n="5,16.136ab">viśeṣo 'dyatanānāṃ ca gavādīnāṃ na dṛśyate |</p>
    <p xml:id="v5,16.136cd" n="5,16.136cd">śabdārthānāditāṃ muktvā sambandhānādikāraṇam ||</p>
    <p xml:id="v5,16.137ab" n="5,16.137ab">na syād anyad, ato vede sambandhādir na vidyate |</p>
    <p xml:id="v5,16.137cd" n="5,16.137cd">upāyarahitatvena sambandhakaraṇānumā ||</p>
    <p xml:id="v5,16.138ab" n="5,16.138ab">anākhyānānumānaṃ tu dṛṣṭenaiva viruddhyate |</p>
    <p xml:id="v5,16.138cd" n="5,16.138cd">buddhānāṃ dṛśyamānā ca pratipattiḥ punaḥ punaḥ ||</p>
    <p xml:id="v5,16.139ab" n="5,16.139ab">upāya iti taddhānirasiddhāvagatiṃ prati |</p>
    <p xml:id="v5,16.139cd" n="5,16.139cd">hastasaṃjñādyupāyo hi siddho nādyakriyāsu naḥ ||</p>
    <p xml:id="v5,16.140ab" n="5,16.140ab">na hy asau jñātasāmarthyo vinānyair vyavahartṛbhiḥ |</p>
    <p xml:id="v5,16.140cd" n="5,16.140cd">śabdavṛddhābhidheyāṃś ca pratyakṣeṇātra paśyati ||</p>
    <p xml:id="v5,16.141ab" n="5,16.141ab">śrotuś ca pratipannatvam anumānena ceṣṭayā |</p>
    <p xml:id="v5,16.141cd" n="5,16.141cd">anyathā 'nupapattyā ca buddhyec chaktiṃ dvayāśritām |</p>
    <p xml:id="v5,16.141ef" n="5,16.141ef">arthāpattyāvabuddhyante sambandhaṃ tripramāṇakam ||</p>
    <p xml:id="v5,17.1ab" n="5,17.1ab">citrādiniṣphalatve 'pi yaduktaṃ sādhanadvayam |</p>
    <p xml:id="v5,17.1cd" n="5,17.1cd">tatra hetor asiddhatvam ānantaryaṃ hy acoditam ||</p>
    <p xml:id="v5,17.2ab" n="5,17.2ab">ānantaryaśrutiś cātra sāmārthyād api neṣyate |</p>
    <p xml:id="v5,17.2cd" n="5,17.2cd">nāviśeṣā phalotpattiḥ karmaṇā nopapadyate ||</p>
    <p xml:id="v5,17.3ab" n="5,17.3ab">karmaṇāṃ cāpi vaicitryād deśakālādyapekṣaṇāt |</p>
    <p xml:id="v5,17.3cd" n="5,17.3cd">kasya cic cārddhabhuktatvāt karmānyat pratibadhyate ||</p>
    <p xml:id="v5,17.4ab" n="5,17.4ab">tenānantaryaniṣpattiḥ phalasyehāpramāṇikā |</p>
    <p xml:id="v5,17.4cd" n="5,17.4cd">pratyakṣādivisaṃvādo na śabde doṣamāsajet ||</p>
    <p xml:id="v5,17.5ab" n="5,17.5ab">ānantaryavisaṃvādo nāviśeṣapravartinīm |</p>
    <p xml:id="v5,17.5cd" n="5,17.5cd">codanāṃ bādhituṃ śaktaḥ sphuṭād viṣayabhedataḥ ||</p>
    <p xml:id="v5,17.6ab" n="5,17.6ab">yā tu mardanasādharmyād ānantaryā 'numā kṛtā |</p>
    <p xml:id="v5,17.6cd" n="5,17.6cd">bādhyate 'nupalabdhyāsau samānaviṣayā yataḥ ||</p>
    <p xml:id="v5,17.7ab" n="5,17.7ab">dṛṣṭārthasyāpi sevāder āyātam api satphalam |</p>
    <p xml:id="v5,17.7cd" n="5,17.7cd">utpadyate cireṇaiva pratibandhena kena cit ||</p>
    <p xml:id="v5,17.8ab" n="5,17.8ab">uptamātre na hi vrīhau phalam utpadyate kva cit |</p>
    <p xml:id="v5,17.8cd" n="5,17.8cd">athāṅkuro 'pi tatra syāt, svargo 'py astīti gamyatām ||</p>
    <p xml:id="v5,17.9ab" n="5,17.9ab">sthūlībhūtaś cireṇaiṣa bhogyatvaṃ pratipadyate |</p>
    <p xml:id="v5,17.9cd" n="5,17.9cd">sarvasyotpadyamānasya kramaḥ svābhāvikaḥ sthitaḥ ||</p>
    <p xml:id="v5,17.10ab" n="5,17.10ab">anantaraphalatvaṃ tu citrāder yadi sādhyate |</p>
    <p xml:id="v5,17.10cd" n="5,17.10cd">tataḥ syāt siddhasādhyatvam anyadā na phalaṃ bhavet ||</p>
    <p xml:id="v5,17.11ab" n="5,17.11ab">vyabhicārāc ca sevādeḥ paśvādeḥ sādhanāntaram |</p>
    <p xml:id="v5,17.11cd" n="5,17.11cd">kim apy adṛṣṭam asty eva tatrānyanniṣpramāṇakam ||</p>
    <p xml:id="v5,17.12ab" n="5,17.12ab">īśvarecchādhikārādiśabdaliṅgādivarjanāt |</p>
    <p xml:id="v5,17.12cd" n="5,17.12cd">kṛtaṃ kadā cic citrādiśabdena tv avagamyate ||</p>
    <p xml:id="v5,17.13ab" n="5,17.13ab">nirnimittā na cotpattiḥ, na hi sarvāpramāṇatā |</p>
    <p xml:id="v5,17.13cd" n="5,17.13cd">bodhayan na ca śabdo 'tra prāmāṇyād ativarttate ||</p>
    <p xml:id="v5,17.14ab" n="5,17.14ab">yeṣāṃ tv iha phalāny eva citrādīnīti kalpanā |</p>
    <p xml:id="v5,17.14cd" n="5,17.14cd">nirnimittaṃ phalaṃ teṣāṃ syād ihākṛtakarmaṇām ||</p>
    <p xml:id="v5,17.15ab" n="5,17.15ab">citrādīnāṃ phalaṃ tāvat kṣīṇaṃ tatraiva janmani |</p>
    <p xml:id="v5,17.15cd" n="5,17.15cd">na ca svargaphalasyeha kaś cid aṃśo 'nuvartate ||</p>
    <p xml:id="v5,17.16ab" n="5,17.16ab">naiva hy anyaphalaṃ karma sādhayen naḥ phalāntaram |</p>
    <p xml:id="v5,17.16cd" n="5,17.16cd">gautamīye 'pi taccheṣas tasmāc citrādyapekṣayā ||</p>
    <p xml:id="v5,17.17ab" n="5,17.17ab">svābhāvikatve siddhe ca karmānantarabhāvy api |</p>
    <p xml:id="v5,17.17cd" n="5,17.17cd">phalaṃ kriyānimittatvaṃ na kathañ cit prapadyate ||</p>
    <p xml:id="v5,17.18ab" n="5,17.18ab">tatra mlecchādivat sarve karmākṛtvāpi vaidikam |</p>
    <p xml:id="v5,17.18cd" n="5,17.18cd">palaṃ labhanta ity evaṃ naṣṭā vedapramāṇatā ||</p>
    <p xml:id="v5,17.19ab" n="5,17.19ab">anantaraṃ niyogena paśvādi ca bhaved yadi |</p>
    <p xml:id="v5,17.19cd" n="5,17.19cd">pratyakṣaphalataiva syāt trivṛtpānavirekavat ||</p>
    <p xml:id="v5,17.20ab" n="5,17.20ab">janmāntarānubhūtaṃ ca na smaryata itīdṛśam |</p>
    <p xml:id="v5,17.20cd" n="5,17.20cd">na bhāṣyaṃ na ca sūtraṃ syād aprāpte śāstram arthavat ||</p>
    <p xml:id="v5,17.21ab" n="5,17.21ab">tasmāt kālāviśeṣeṇa codanārtho yathā sthitaḥ |</p>
    <p xml:id="v5,17.21cd" n="5,17.21cd">sa tathaivānugantavyo nādhiko niṣpramāṇakaḥ ||</p>
    <p xml:id="v5,17.22ab" n="5,17.22ab">sarveṣāṃ karmavaiguṇyāt phalābhāvaṃ vadanti ye |</p>
    <p xml:id="v5,17.22cd" n="5,17.22cd">ānantaryam upetyaiva te svābhāvikavādinaḥ ||</p>
    <p xml:id="v5,17.23ab" n="5,17.23ab">svargasyāmuṣmikatvaṃ tu ṣaṣṭhādye sthāpayiṣyate |</p>
    <p xml:id="v5,17.23cd" n="5,17.23cd">paśvāder niyamābhāvo yogasiddhir itīha tu ||</p>
    <p xml:id="v5,17.24ab" n="5,17.24ab">yadā kadā cid bhavad etad iṣyate phalaṃ hi paśvādi na sāmparāyikam |</p>
    <p xml:id="v5,17.24cd" n="5,17.24cd">tathā sthitasyaiva hi tasya sādhanaṃ vidhīyate yo 'pi bhṛśaṃ tvarānvitaḥ ||</p>
    <p xml:id="v5,17.25ab" n="5,17.25ab">sādhāraṇaṃ yat tu palaṃ bahūnāṃ svabhāvatas tādṛśaṃ eva ceṣṭam |</p>
    <p xml:id="v5,17.25cd" n="5,17.25cd">sarvasya vā ''san na tayaiva kāmyaṃ vṛṣṭyādi tac caihikam eva yuktam ||</p>
    <p xml:id="v5,17.26ab" n="5,17.26ab">kamipadam aviśiṣṭaṃ yady api śrūyate vā bhavati phalaviśeṣī nānyathā kāmyate hi |</p>
    <p xml:id="v5,17.26cd" n="5,17.26cd">phalati yadi ni sarva tat kadā cit tadaiva dhruvam aparam abhuktaṃ karma śāstrīyamās te ||</p>
    <p xml:id="v5,18.1ab" n="5,18.1ab">sākṣād yady api sambandho nātmano yajñasādhanaiḥ |</p>
    <p xml:id="v5,18.1cd" n="5,18.1cd">tathāpi lakṣaṇāvṛttyā śarīradvārako bhavet ||</p>
    <p xml:id="v5,18.2ab" n="5,18.2ab">pratyakṣatvaṃ ca dehasthaṃ bhāktam ātmani kalpitam |</p>
    <p xml:id="v5,18.2cd" n="5,18.2cd">ātmanaḥ svargayānaṃ vā śarīrasyopacaryyate ||</p>
    <p xml:id="v5,18.3ab" n="5,18.3ab">nairātmyenātra cākṣiptāḥ sarvā eva hi codanāḥ |</p>
    <p xml:id="v5,18.3cd" n="5,18.3cd">sādhyasādhanasambandhas tadukto na hi siddhyati ||</p>
    <p xml:id="v5,18.4ab" n="5,18.4ab">tā hi kartuḥ phalenāhuḥ sambandhaṃ kvāpi janmani |</p>
    <p xml:id="v5,18.4cd" n="5,18.4cd">na ca vijñānamātratve bhoktṛkartṛtvasambhavaḥ ||</p>
    <p xml:id="v5,18.5ab" n="5,18.5ab">śarīravinipātāc ca paraṃ nānyad yadeṣyate |</p>
    <p xml:id="v5,18.5cd" n="5,18.5cd">adattaphalaiṣṭyādau tadā tadvacanaṃ mṛṣā ||</p>
    <p xml:id="v5,18.6ab" n="5,18.6ab">tasmād vedapramāṇārtham ātmātra pratipādyate |</p>
    <p xml:id="v5,18.6cd" n="5,18.6cd">yady api prakṛtaṃ vākyaṃ vyākhyāyetārthavādataḥ ||</p>
    <p xml:id="v5,18.7ab" n="5,18.7ab">śarīrendriyabuddhibhyo vyatiriktatvam ātmanaḥ |</p>
    <p xml:id="v5,18.7cd" n="5,18.7cd">nityatvaṃ ceṣyate, śeṣaṃ śarīrādi vinaśyate ||</p>
    <p xml:id="v5,18.8ab" n="5,18.8ab">nityaḥ kartṛtvabhoktṛtve pratipanno 'pi san yadā |</p>
    <p xml:id="v5,18.8cd" n="5,18.8cd">na karmaphalasambandhaṃ bhogakāle 'vabudhyate ||</p>
    <p xml:id="v5,18.9ab" n="5,18.9ab">mayā yat tu kṛtaṃ karma tasyedaṃ bhujyate phalam |</p>
    <p xml:id="v5,18.9cd" n="5,18.9cd">śubhāśubhaṃ mayaiveti tadā ko 'sya raso bhavet ||</p>
    <p xml:id="v5,18.10ab" n="5,18.10ab">aprāmṛśyamāne hi svakarmapratyaye phale |</p>
    <p xml:id="v5,18.10cd" n="5,18.10cd">na viśeṣo bhavet kaś cit svaparātmopabhogayoḥ ||</p>
    <p xml:id="v5,18.11ab" n="5,18.11ab">kurvann apy aśubhaṃ karma tenaivaṃ cintayen naraḥ |</p>
    <p xml:id="v5,18.11cd" n="5,18.11cd">na smariṣyāmi bhoge 'ham iti naitad vivarjayet ||</p>
    <p xml:id="v5,18.12ab" n="5,18.12ab">tatra nityatvapakṣe 'pi kṛtanāśākṛtāgamau |</p>
    <p xml:id="v5,18.12cd" n="5,18.12cd">phalatas tulyarūpau ced vṛthā tatpratipādanam ||</p>
    <p xml:id="v5,18.13ab" n="5,18.13ab">naiṣa doṣaḥ, na bhoge hi smṛtir na upayujyate |</p>
    <p xml:id="v5,18.13cd" n="5,18.13cd">na pravṛtir nivṛttir vā bhogakāle smṛter bhavet ||</p>
    <p xml:id="v5,18.14ab" n="5,18.14ab">tadaṅgaṃ yaḥ parāmarśas tadastitvaṃ ca mṛgyate |</p>
    <p xml:id="v5,18.14cd" n="5,18.14cd">prāk pravṛttes tu so 'sty eva viduṣāṃ śāstrataḥ sphuṭaḥ ||</p>
    <p xml:id="v5,18.15ab" n="5,18.15ab">paścād api ca śāstrajñā vimṛśanty eva ke cana |</p>
    <p xml:id="v5,18.15cd" n="5,18.15cd">teṣām evādhikāraś ca mā bhūd aviduṣāṃ tu saḥ ||</p>
    <p xml:id="v5,18.16ab" n="5,18.16ab">parāmarśaś ca sarvatra nāsti sarvapramāṇakaḥ |</p>
    <p xml:id="v5,18.16cd" n="5,18.16cd">na cānyenāparāmṛṣṭe syād anyasyāpramāṇatā ||</p>
    <p xml:id="v5,18.17ab" n="5,18.17ab">nāvabudhyeta yas tv evaṃ mamāsmāt karmaṇaḥ phalam |</p>
    <p xml:id="v5,18.17cd" n="5,18.17cd">bhaviṣyatīty avidvattvād daivād evātra na kriyā ||</p>
    <p xml:id="v5,18.18ab" n="5,18.18ab">aparāmṛśyamāne 'pi svāpakāle sukhāśraye |</p>
    <p xml:id="v5,18.18cd" n="5,18.18cd">sambhoge mṛduśayyādau prākpravṛttiś ca dṛśyate ||</p>
    <p xml:id="v5,18.19ab" n="5,18.19ab">bhogakāle 'nusandadhyāt phalaṃ yadi tu kaś cana |</p>
    <p xml:id="v5,18.19cd" n="5,18.19cd">rathādikarmavad yāge śāstraṃ syād aprakalpakam ||</p>
    <p xml:id="v5,18.20ab" n="5,18.20ab">tava nityavibhutvābhyām ātmāno niṣkriyā yadi |</p>
    <p xml:id="v5,18.20cd" n="5,18.20cd">sukhaduḥkhāvikāryāś ca kīdṛśo kartṛbhoktṛtā ||</p>
    <p xml:id="v5,18.21ab" n="5,18.21ab">atha kartṛtvavelāyāṃ duḥkhādeś cāpi janmani |</p>
    <p xml:id="v5,18.21cd" n="5,18.21cd">prāgrūpād anyathātvaṃ syān nityatāsya virudhyate ||</p>
    <p xml:id="v5,18.22ab" n="5,18.22ab">nānityaśabdavācyatvam ātmano vinivāryate |</p>
    <p xml:id="v5,18.22cd" n="5,18.22cd">vikriyāmātravācitve na hy ucchedo 'sya tāvatā ||</p>
    <p xml:id="v5,18.23ab" n="5,18.23ab">syātām atyantanāśe 'sya kṛtanāśākṛtāgamau |</p>
    <p xml:id="v5,18.23cd" n="5,18.23cd">na tv avasthāntaraprāptau loke bālayuvādivat ||</p>
    <p xml:id="v5,18.24ab" n="5,18.24ab">avasthāntarabhāvyetat phalaṃ mama śubhāśubham |</p>
    <p xml:id="v5,18.24cd" n="5,18.24cd">iti jñātvānutiṣṭhaṃś ca  vijahac ceṣṭate janaḥ ||</p>
    <p xml:id="v5,18.25ab" n="5,18.25ab">anavasthāntaraprāptir dṛśyate na ca kasya cit |</p>
    <p xml:id="v5,18.25cd" n="5,18.25cd">anucchedāt tu nānyatvaṃ bhoktur loko 'vagacchati ||</p>
    <p xml:id="v5,18.26ab" n="5,18.26ab">sukhaduḥkhādyavasthāś ca gacchann api naro mama |</p>
    <p xml:id="v5,18.26cd" n="5,18.26cd">caitanyadravyasattādirūpaṃ naiva vimuñcati ||</p>
    <p xml:id="v5,18.27ab" n="5,18.27ab">duḥkhinaḥ sukhyavasthāyāṃ naśyeyuḥ sarva eva te |</p>
    <p xml:id="v5,18.27cd" n="5,18.27cd">duḥkhitvaṃ cānuvarteta vināśe vikriyātmake ||</p>
    <p xml:id="v5,18.28ab" n="5,18.28ab">tasmād ubhayahānena vyāvṛttyanugamātmakaḥ |</p>
    <p xml:id="v5,18.28cd" n="5,18.28cd">puruṣo 'bhyupagantavyaḥ kuṇḍalādiṣu svarṇatvat ||</p>
    <p xml:id="v5,18.29ab" n="5,18.29ab">na ca kartṛtvabhoktṛtve puṃso 'vasthāsam āśrite |</p>
    <p xml:id="v5,18.29cd" n="5,18.29cd">tenāvasthāvatas tattvāt karttaivāpnoti tatphalam ||</p>
    <p xml:id="v5,18.30ab" n="5,18.30ab">na cāvasthāntarotpāde pūrvātyantaṃ vinaśyati |</p>
    <p xml:id="v5,18.30cd" n="5,18.30cd">uttarānuguṇatvāt tu sāmānyātmani līyate ||</p>
    <p xml:id="v5,18.31ab" n="5,18.31ab">svarūpeṇa hy avasthānām anyonyasya virodhitā |</p>
    <p xml:id="v5,18.31cd" n="5,18.31cd">aviruddhas tu sarvāsu sāmānyātmā pravartate ||</p>
    <p xml:id="v5,18.32ab" n="5,18.32ab">nairātmyavādapakṣe tu pūrvam evāvabudhyate |</p>
    <p xml:id="v5,18.32cd" n="5,18.32cd">madvināśāt phalaṃ nasyānmatto 'nyasyātha vā bhavet ||</p>
    <p xml:id="v5,18.33ab" n="5,18.33ab">iti naiva pravṛttiḥ syān na ca vedapramāṇatā |</p>
    <p xml:id="v5,18.33cd" n="5,18.33cd">janmānare 'bhyupete 'pi jñānamātrātmavādinām ||</p>
    <p xml:id="v5,18.34ab" n="5,18.34ab">jñānānāṃ kṣaṇikatvād dhi kartṛbhoktranyatā bhavet |</p>
    <p xml:id="v5,18.34cd" n="5,18.34cd">niṣkriyatvāvibhutvābhyāṃ na ca dehāntarāśritiḥ ||</p>
    <p xml:id="v5,18.35ab" n="5,18.35ab">kartā ya eva santāno nanu bhoktā sa eva naḥ |</p>
    <p xml:id="v5,18.35cd" n="5,18.35cd">vijñānakṣaṇabhedas tu tvadavasthāntaraiḥ samaḥ ||</p>
    <p xml:id="v5,18.36ab" n="5,18.36ab">kartṛtvam eva duḥsādhaṃ dīrghakāleṣu karmasu |</p>
    <p xml:id="v5,18.36cd" n="5,18.36cd">satsu jñānasahastreṣu kulakalpopamaṃ hi tat ||</p>
    <p xml:id="v5,18.37ab" n="5,18.37ab">vyatirikto hi santāno yadi nābhyupagamyate |</p>
    <p xml:id="v5,18.37cd" n="5,18.37cd">santāninām anityatvāt kartā kaś cin na labhyate ||</p>
    <p xml:id="v5,18.38ab" n="5,18.38ab">bhoktur atyantabhedāc ca prasajyetākṛtāgamaḥ |</p>
    <p xml:id="v5,18.38cd" n="5,18.38cd">kṛtanāśaṃ tu na brūmaḥ kṛtaṃ naiva hi kena cit ||</p>
    <p xml:id="v5,18.39ab" n="5,18.39ab">santānānanyatāyāṃ tu vācoyuktyantareṇa te |</p>
    <p xml:id="v5,18.39cd" n="5,18.39cd">tatra coktam, na cāvastu santānaḥ kartṛtāṃ vrajet ||</p>
    <p xml:id="v5,18.40ab" n="5,18.40ab">santānakṣaṇikatve ca tad eva, akṣaṇikas tv atha |</p>
    <p xml:id="v5,18.40cd" n="5,18.40cd">siddhāntahāniḥ, evaṃ ca so 'pi dravyāntaraṃ bhavet ||</p>
    <p xml:id="v5,18.41ab" n="5,18.41ab">ekā cāvyatiriktā ca  santānibhyo 'tha santatiḥ |</p>
    <p xml:id="v5,18.41cd" n="5,18.41cd">bhedābhedau prasaṅktavyau grāhyagrāhakayor yathā ||</p>
    <p xml:id="v5,18.42ab" n="5,18.42ab">tasmād atyantabhedo vā kathañ cid vāpi bhinnatā |</p>
    <p xml:id="v5,18.42cd" n="5,18.42cd">santānasyety ayaṃ cātmā syād vaiśeṣikasāṃkhyayoḥ ||</p>
    <p xml:id="v5,18.43ab" n="5,18.43ab">santāno 'yaṃ sa eveti na tv abhedād vinā bhavet |</p>
    <p xml:id="v5,18.43cd" n="5,18.43cd">vāyudopādisantāne vāyutvādir na bhidyate ||</p>
    <p xml:id="v5,18.44ab" n="5,18.44ab">jñānatvenāpy abhinnatvaṃ śūnyavāde nirākṛtam |</p>
    <p xml:id="v5,18.44cd" n="5,18.44cd">tathaiva karmabhir veṣṭā phalārthaṃ cittavāsanā ||</p>
    <p xml:id="v5,18.45ab" n="5,18.45ab">na cātra vāsanākālaṃ kiñ cic cittam avasthitam |</p>
    <p xml:id="v5,18.45cd" n="5,18.45cd">avastutvāc ca santānaḥ karmabhinaiva vāsyate ||</p>
    <p xml:id="v5,18.46ab" n="5,18.46ab">tatpāramparyajāte 'pi bhuñjāne karmaṇaḥ phalam |</p>
    <p xml:id="v5,18.46cd" n="5,18.46cd">tādātmyena vinā spaṣṭau kṛtanāśākṛtāgamau ||</p>
    <p xml:id="v5,18.47ab" n="5,18.47ab">santānāntarajebhyaś ca yo hetuphalabhāvataḥ |</p>
    <p xml:id="v5,18.47cd" n="5,18.47cd">viśeṣaḥ so 'pi dussādhaḥ, parihāro na cānayoḥ ||</p>
    <p xml:id="v5,18.48ab" n="5,18.48ab">tasminn asaty api brūyāḥ parihāraṃ tvam anyathā |</p>
    <p xml:id="v5,18.48cd" n="5,18.48cd">samānapṛthivīvāsajñānatvādyaviśeṣataḥ ||</p>
    <p xml:id="v5,18.49ab" n="5,18.49ab">samāna iti nāpy etadekatvānugamād vinā |</p>
    <p xml:id="v5,18.49cd" n="5,18.49cd">tena yaccittajaṃ tasya santāna iti vo mṛṣā ||</p>
    <p xml:id="v5,18.50ab" n="5,18.50ab">na hi yacchabdatacchabdau vartete bhinnavastuni |</p>
    <p xml:id="v5,18.50cd" n="5,18.50cd">tenaikātmakataiṣṭavyā tatsantānātmavādibhiḥ ||</p>
    <p xml:id="v5,18.51ab" n="5,18.51ab">nanv anyatvaṃ vidanto 'pi putrādiphalasiddhaye |</p>
    <p xml:id="v5,18.51cd" n="5,18.51cd">pravartante yathā tadvajjñānasantānino 'pi naḥ ||</p>
    <p xml:id="v5,18.52ab" n="5,18.52ab">anyatve ca samāne 'pi yathā vaṃśāntarodbhavāḥ |</p>
    <p xml:id="v5,18.52cd" n="5,18.52cd">na labhante phalaṃ tadvat santānāntarajāḥ kṣaṇāḥ ||</p>
    <p xml:id="v5,18.53ab" n="5,18.53ab">na tāvad buddhir atraivam, api cātmaphalecchayā |</p>
    <p xml:id="v5,18.53cd" n="5,18.53cd">putrādibharaṇe vṛttiḥ syāt tad apy atra nāsti te ||</p>
    <p xml:id="v5,18.54ab" n="5,18.54ab">phalāntaram anuddiśya na ca putrādi bibhrati |</p>
    <p xml:id="v5,18.54cd" n="5,18.54cd">vinaṣṭasya tu nātmīyasantānabharaṇāt phalam ||</p>
    <p xml:id="v5,18.55ab" n="5,18.55ab">yas tv anenaiva mārgeṇa phalāntaram apīcchati |</p>
    <p xml:id="v5,18.55cd" n="5,18.55cd">svasantānyantarair bhogyaṃ tatsantānāny upakārakam ||</p>
    <p xml:id="v5,18.56ab" n="5,18.56ab">anavasthedṛśī tasya svopabhogād ṛte bhavet |</p>
    <p xml:id="v5,18.56cd" n="5,18.56cd">naiva hy anyo 'pi santānī kaś cit tasyātmavanmataḥ ||</p>
    <p xml:id="v5,18.57ab" n="5,18.57ab">yāvad yāvac ca dūrasthe santānini phalaṃ bhavet |</p>
    <p xml:id="v5,18.57cd" n="5,18.57cd">tāvat tāvac ca tannaśyet sutarāṃ viprakarṣataḥ ||</p>
    <p xml:id="v5,18.58ab" n="5,18.58ab">bharaṇaṃ yadapatyānāṃ tiryagādiṣu dṛśyate |</p>
    <p xml:id="v5,18.58cd" n="5,18.58cd">ajñānaṃ śaraṇaṃ tatra prājñānāṃ tu na yujyate ||</p>
    <p xml:id="v5,18.59ab" n="5,18.59ab">dehāntare ca buddhīnāṃ sañcāro nopapadyate |</p>
    <p xml:id="v5,18.59cd" n="5,18.59cd">pūrvadehād bahir bhāvo na ca tāsāṃ pratīyate ||</p>
    <p xml:id="v5,18.60ab" n="5,18.60ab">vāyunā preryamāṇaṃ hi jvālādyanyatra sañcaret |</p>
    <p xml:id="v5,18.60cd" n="5,18.60cd">buddheḥ kāraṇadeśāt tu preraṇaṃ nāsti kena cit ||</p>
    <p xml:id="v5,18.61ab" n="5,18.61ab">amūrtatvāt svayaṃ nāsāvutplutyā 'nyatra gacchati |</p>
    <p xml:id="v5,18.61cd" n="5,18.61cd">jīvaddehe 'pi tenāsyā gamanaṃ nopapadyate ||</p>
    <p xml:id="v5,18.62ab" n="5,18.62ab">antarābhavadehas tu niṣiddho vindhyavāsinā |</p>
    <p xml:id="v5,18.62cd" n="5,18.62cd">tadastitve pramāṇaṃ hi na kiñ cid avagamyate ||</p>
    <p xml:id="v5,18.63ab" n="5,18.63ab">sahasā jāyate tac ca sahasaiva vinaśyati |</p>
    <p xml:id="v5,18.63cd" n="5,18.63cd">sūkṣmarūpādiyuktaṃ cety utprekṣāmātram eva tat ||</p>
    <p xml:id="v5,18.64ab" n="5,18.64ab">saty api jñānasañcāras tatra syān niṣpramāṇakaḥ |</p>
    <p xml:id="v5,18.64cd" n="5,18.64cd">tena cānyaśarīreṣu punarnikṣepakalpanā ||</p>
    <p xml:id="v5,18.65ab" n="5,18.65ab">kalalādiṣu vijñānam astīty etac ca sāhasam |</p>
    <p xml:id="v5,18.65cd" n="5,18.65cd">asañjātendriyatvād dhi na tatrārtho 'vagamyate ||</p>
    <p xml:id="v5,18.66ab" n="5,18.66ab">na cārthāvagater anyad rūpaṃ jñānasya yujyate |</p>
    <p xml:id="v5,18.66cd" n="5,18.66cd">mūrcchādāv api tenāsya sadbhāvo nopapadyate ||</p>
    <p xml:id="v5,18.67ab" n="5,18.67ab">na cāpi śaktirūpeṇa tadā dhīr avatiṣṭhate |</p>
    <p xml:id="v5,18.67cd" n="5,18.67cd">nirāśrayatvāc chaktīnāṃ sthitir na hy avakalpate ||</p>
    <p xml:id="v5,18.68ab" n="5,18.68ab">yadi bhūtendriyādhārā jñānaśaktir bhavet tataḥ |</p>
    <p xml:id="v5,18.68cd" n="5,18.68cd">tac caitanyaṃ prasajyeta na ca janmāntaraṃ bhavet ||</p>
    <p xml:id="v5,18.69ab" n="5,18.69ab">pariṇāmavivekādyaiḥ śaktyabhivyaktyanugrahāt |</p>
    <p xml:id="v5,18.69cd" n="5,18.69cd">tebhya eva bhaved buddhir na buddhyantarapūrvikā ||</p>
    <p xml:id="v5,18.70ab" n="5,18.70ab">tathaivottarakāle 'pi pūrvabuddher yad ucyate |</p>
    <p xml:id="v5,18.70cd" n="5,18.70cd">buddhyantaraprasūtatvaṃ dṛṣṭānto 'tra na vidyate ||</p>
    <p xml:id="v5,18.71ab" n="5,18.71ab">athādhāravinirmuktā śaktiḥ syāt kalalādiṣu |</p>
    <p xml:id="v5,18.71cd" n="5,18.71cd">paścād vijñānasiddhyartham ātmā śaktyabhidho bhavet ||</p>
    <p xml:id="v5,18.72ab" n="5,18.72ab">śaktyādhāraprakḷptau vā nātmano 'nyaḥ prakalpyate |</p>
    <p xml:id="v5,18.72cd" n="5,18.72cd">jvālābudbudavad vṛttir na cādhārād dhiyām ||</p>
    <p xml:id="v5,18.73ab" n="5,18.73ab">jñānaśaktisvabhāvo 'to nityaḥ sarvagataḥ pumān |</p>
    <p xml:id="v5,18.73cd" n="5,18.73cd">dehāntarakṣamaḥ kalpyaḥ so 'gacchann eva yokṣyate ||</p>
    <p xml:id="v5,18.74ab" n="5,18.74ab">yajamānatvam apy ātmā sakriyatvāt prapadyate |</p>
    <p xml:id="v5,18.74cd" n="5,18.74cd">na parispanda evaikaḥ kriyā naḥ kaṇabhojivat ||</p>
    <p xml:id="v5,18.75ab" n="5,18.75ab">na ca svasamavetaiva kartṛbhiḥ kriyate kriyā |</p>
    <p xml:id="v5,18.75cd" n="5,18.75cd">kriyā dhātvarthamātraṃ syād anyādhāre 'pi kartṛtā ||</p>
    <p xml:id="v5,18.76ab" n="5,18.76ab">sattājñānādirūpāṇāṃ kartā tāvat svayaṃ pumān |</p>
    <p xml:id="v5,18.76cd" n="5,18.76cd">yo 'pi bhūtaparispandas tatrādhiṣṭānato bhavet ||</p>
    <p xml:id="v5,18.77ab" n="5,18.77ab">taduddeśapravṛtteś ca yā yā dehendriyaiḥ kriyā |</p>
    <p xml:id="v5,18.77cd" n="5,18.77cd">kriyate puruṣeṇaiva sā sā sarvā kṛtocyate ||</p>
    <p xml:id="v5,18.78ab" n="5,18.78ab">naiva hy eṣāṃ pravṛttiḥ syāt puruṣeṇāparigrahe |</p>
    <p xml:id="v5,18.78cd" n="5,18.78cd">asvātantryād ato naiṣāṃ parispande 'pi kartṛtā ||</p>
    <p xml:id="v5,18.79ab" n="5,18.79ab">tatkarmopārjitaiś cetaiḥ kriyamāṇeṣu karmasu |</p>
    <p xml:id="v5,18.79cd" n="5,18.79cd">kartṛtā yajamānānām ṛtvikparaśukarmavat ||</p>
    <p xml:id="v5,18.80ab" n="5,18.80ab">yathā parikrayāmnānād ṛtvigdvārā kriyeṣyate |</p>
    <p xml:id="v5,18.80cd" n="5,18.80cd">gamanādividhes tadvad bhūtadvāratvam āśritam ||</p>
    <p xml:id="v5,18.81ab" n="5,18.81ab">krayo yathātmano nāsti gamanādi tathaiva hi |</p>
    <p xml:id="v5,18.81cd" n="5,18.81cd">vidhīyate ca tenātra paradvārāsya kartṛtā ||</p>
    <p xml:id="v5,18.82ab" n="5,18.82ab">yathā vā devadattasya cchedane kāṣṭhasaṃśrite |</p>
    <p xml:id="v5,18.82cd" n="5,18.82cd">kartṛtvam evaṃ puṃsaḥ syāc charīragamanādiṣu ||</p>
    <p xml:id="v5,18.83ab" n="5,18.83ab">vyāpārāntaratas tatra kartṛtvaṃ ced ihāpi naḥ |</p>
    <p xml:id="v5,18.83cd" n="5,18.83cd">saṅkalpasattvavattvābhyāṃ pumāniṣṭaḥ prayojakaḥ ||</p>
    <p xml:id="v5,18.84ab" n="5,18.84ab">sādhāraṇyena kartṛtvaṃ sattvavattvena karmasu |</p>
    <p xml:id="v5,18.84cd" n="5,18.84cd">saṅkalpanaiḥ punarbhedāt pratikarmāsya kartṛtā ||</p>
    <p xml:id="v5,18.85ab" n="5,18.85ab">na ca sarvatra tulyatvaṃ syāt prayojakakarmaṇām |</p>
    <p xml:id="v5,18.85cd" n="5,18.85cd">calanena hy asiṃ yoddhā prayuṅkte cchedanaṃ prati ||</p>
    <p xml:id="v5,18.86ab" n="5,18.86ab">senāpatis tu vācaiva bhṛtyānāṃ viniyojakaḥ |</p>
    <p xml:id="v5,18.86cd" n="5,18.86cd">rājā sannidhimātreṇa viniyuṅkte kadā cana ||</p>
    <p xml:id="v5,18.87ab" n="5,18.87ab">tasmād acalato 'pi syāc calane kartṛtātmanaḥ |</p>
    <p xml:id="v5,18.87cd" n="5,18.87cd">yathaivābhidyamānasya devadattasya bhettṛtā ||</p>
    <p xml:id="v5,18.88ab" n="5,18.88ab">karmāntarair yadā dānaṃ svavyāpāraḥ sa eva vā |</p>
    <p xml:id="v5,18.88cd" n="5,18.88cd">bhūtakriyāsu puṃsaḥ syāt, tāni bhūtāntaraiḥ punaḥ ||</p>
    <p xml:id="v5,18.89ab" n="5,18.89ab">tāni bhūtāntarebhyaś cety evamādir na vidyate |</p>
    <p xml:id="v5,18.89cd" n="5,18.89cd">karmakṣayāt tv anātmīyaiḥ kṛtaṃ karma na limpati ||</p>
    <p xml:id="v5,18.90ab" n="5,18.90ab">anvārambhaṇamānādāvaudumbaryādivarttini |</p>
    <p xml:id="v5,18.90cd" n="5,18.90cd">svarūpāsambhavād yaṣṭuḥ śarīreṇaiva kartṛtā ||</p>
    <p xml:id="v5,18.91ab" n="5,18.91ab">tasmād yathākṛtau śāstraṃ pravṛttaṃ vyaktim āśrayet |</p>
    <p xml:id="v5,18.91cd" n="5,18.91cd">tathā puṃsi pravṛttasya bhūtendriyasamāśrayaḥ ||</p>
    <p xml:id="v5,18.92ab" n="5,18.92ab">parair abhigatān pūrvam ātmahetun nirasyati |</p>
    <p xml:id="v5,18.92cd" n="5,18.92cd">nety etāvad avacchedyam, vidharmāṇa ime yataḥ ||</p>
    <p xml:id="v5,18.93ab" n="5,18.93ab">athāvasthāntaraṃ tatra tathā mṛtyur apīṣyatām |</p>
    <p xml:id="v5,18.94ab" n="5,18.94ab">etāvan iha bhedaḥ syāc charīre dṛḍha eva yā |</p>
    <p xml:id="v5,18.94cd" n="5,18.94cd">prāṇādyapagatis tatra nimittaṃ na pratīyate ||</p>
    <p xml:id="v5,18.95ab" n="5,18.95ab">guṇo dravyavināśād vā vināśam upagacchati |</p>
    <p xml:id="v5,18.95cd" n="5,18.95cd">guṇāntaropapātād vā tasmād utkṛtya nāśyate ||</p>
    <p xml:id="v5,18.96ab" n="5,18.96ab">na tāvat tad dvayaṃ mṛtyau sarvasyaivopalabhyate |</p>
    <p xml:id="v5,18.96cd" n="5,18.96cd">avinaṣṭaśarīrasya prāṇādiś cāpagacchati ||</p>
    <p xml:id="v5,18.97ab" n="5,18.97ab">tasmān na dehadharmatvaṃ prāṇāder iti gamyate |</p>
    <p xml:id="v5,18.97cd" n="5,18.97cd">tasmin dṛṣṭe 'py asadbhāvāt sragvilepanagandhavat ||</p>
    <p xml:id="v5,18.98ab" n="5,18.98ab">bahirvṛttitvam apy asti prāṇāder iti gamyate |</p>
    <p xml:id="v5,18.98cd" n="5,18.98cd">parendriyaiḥ, sukhādis tu nāntaratvāt pratīyate ||</p>
    <p xml:id="v5,18.99ab" n="5,18.99ab">prahṛṣṭavadanatvādiliṅgagamyaṃ sadaiva hi |</p>
    <p xml:id="v5,18.99cd" n="5,18.99cd">antaḥsthiter na dṛṣṭiś cet, pāṭite 'py anupagrahāt ||</p>
    <p xml:id="v5,18.100ab" n="5,18.100ab">antaḥśarīre rūpādi pāṭitasyopalabhyate |</p>
    <p xml:id="v5,18.100cd" n="5,18.100cd">na sukhādiḥ, ago 'syāsau na manobuddhivad guṇaḥ ||</p>
    <p xml:id="v5,18.101ab" n="5,18.101ab">guṇatvād āśritatvaṃ hi sukhādeḥ syād rasādivat |</p>
    <p xml:id="v5,18.101cd" n="5,18.101cd">ya āśritaḥ sa ātmā, iti bruvāṇasyaitaduttaram ||</p>
    <p xml:id="v5,18.102ab" n="5,18.102ab">puṇānāṃ paratantratvāt guṇavān anumīyate |</p>
    <p xml:id="v5,18.102cd" n="5,18.102cd">siddhe guṇatve tat tv asmān pratyasiddhaṃ sukhādiṣu ||</p>
    <p xml:id="v5,18.103ab" n="5,18.103ab">bhedena kim upanyastā tulyanyāyecchayā smṛtiḥ |</p>
    <p xml:id="v5,18.103cd" n="5,18.103cd">ubhayaṃ na hy adṛṣṭe 'rthe vāsanātaś ca siddhyati ||</p>
    <p xml:id="v5,18.104ab" n="5,18.104ab">upalabdhimanāśritya smṛtyaivecchopajāyate |</p>
    <p xml:id="v5,18.104cd" n="5,18.104cd">upalabdhisamāno 'syāḥ kartā naikāntato bhavet ||</p>
    <p xml:id="v5,18.105ab" n="5,18.105ab">upalabdhyanusāreṇa smṛtyātmā punar iṣyate |</p>
    <p xml:id="v5,18.105cd" n="5,18.105cd">samānas tena kartāsti tadarthaṃ punar ucyate ||</p>
    <p xml:id="v5,18.106ab" n="5,18.106ab">tatrāpi tu samānāyāṃ santatau vāsanā yataḥ |</p>
    <p xml:id="v5,18.106cd" n="5,18.106cd">tasmāt saty api bhinnatve smaraṇaṃ vyavatiṣṭate ||</p>
    <p xml:id="v5,18.107ab" n="5,18.107ab">hetuṣv evaṃ parokteṣu pratiṣiddheṣu samprati |</p>
    <p xml:id="v5,18.107cd" n="5,18.107cd">ahampratyayavijñeyaḥ svayamātmopapādyate ||</p>
    <p xml:id="v5,18.108ab" n="5,18.108ab">ahaṃ yāmīty ahaṃśabdaḥ śarīrārthaḥ prayujyate |</p>
    <p xml:id="v5,18.108cd" n="5,18.108cd">gantṛtvāt tasya, na hy ātmā gamanaṃ pratipadyate ||</p>
    <p xml:id="v5,18.109ab" n="5,18.109ab">smaraṇapratyabhijñāne bhavetāṃ vāsanāvaśāt |</p>
    <p xml:id="v5,18.109cd" n="5,18.109cd">anyārthaviṣaye, jñātuḥ pratyabhijñā tu durlabhā ||</p>
    <p xml:id="v5,18.110ab" n="5,18.110ab">ahaṃ vedmīty ahaṃ buddhir jñātāram adhigacchati |</p>
    <p xml:id="v5,18.110cd" n="5,18.110cd">tatra syād jñātṛvijñānaṃ tadādhāro 'tha vā pumān ||</p>
    <p xml:id="v5,18.111ab" n="5,18.111ab">kṛtaṃ bhūtendriyāṇāṃ ca caitanyapratiṣedhanam |</p>
    <p xml:id="v5,18.111cd" n="5,18.111cd">samastavyastasaṅghātavivekapariṇāminām ||</p>
    <p xml:id="v5,18.112ab" n="5,18.112ab">sāṅkhyādibhiḥ, aśuddhatvāt saṅghātāt sanniveśataḥ |</p>
    <p xml:id="v5,18.112cd" n="5,18.112cd">mṛtavac ca śarīratvād bhūtatvād bāhyabhūtavat ||</p>
    <p xml:id="v5,18.113ab" n="5,18.113ab">cetanatve hi sarveṣāṃ na sambandhaḥ parasparam |</p>
    <p xml:id="v5,18.113cd" n="5,18.113cd">samatvāt, ekacaitanye 'nyasyāṅgatvaṃ virudhyate ||</p>
    <p xml:id="v5,18.114ab" n="5,18.114ab">saṅghātasanniveśau ca na staḥ pārārthyavarjitau |</p>
    <p xml:id="v5,18.114cd" n="5,18.114cd">bhoktā ca cetanaḥ kaś cid astīty atrāviruddhatā ||</p>
    <p xml:id="v5,18.115ab" n="5,18.115ab">yadi syād jñānamātraṃ ca kṣaṇikaṃ jñātṛ tatra vaḥ |</p>
    <p xml:id="v5,18.115cd" n="5,18.115cd">na bhavet pratyabhijñānaṃ pūrvajñātari samprati ||</p>
    <p xml:id="v5,18.116ab" n="5,18.116ab">jñātavān aham evedaṃ puredānīṃ ca vedmy aham |</p>
    <p xml:id="v5,18.116cd" n="5,18.116cd">tasya jñānakṣaṇaḥ ko nu viṣayaḥ parikalpyatām ||</p>
    <p xml:id="v5,18.117ab" n="5,18.117ab">pūrvavṛtte hi viṣaye jñātavān iti sambhavet |</p>
    <p xml:id="v5,18.117cd" n="5,18.117cd">jānāmīti na satyaṃ syān nedānīṃ vetty asau tataḥ ||</p>
    <p xml:id="v5,18.118ab" n="5,18.118ab">yadīdānīntano grāhyo jānāmīty upapadyate |</p>
    <p xml:id="v5,18.118cd" n="5,18.118cd">jñātavān ity ado 'satyaṃ naivājñāsīdayaṃ yataḥ ||</p>
    <p xml:id="v5,18.119ab" n="5,18.119ab">ubhayagrāhyatāṃ tu dvayam apy anṛtaṃ bhavet |</p>
    <p xml:id="v5,18.119cd" n="5,18.119cd">na hy etau jñātavantau vā jānīto vādhunā punaḥ ||</p>
    <p xml:id="v5,18.120ab" n="5,18.120ab">santāno na ca tadgrāhyo dvairūpyasyāsambhavāt |</p>
    <p xml:id="v5,18.120cd" n="5,18.120cd">jñātavān na hy asau pūrvam avastutvān na vādhunā ||</p>
    <p xml:id="v5,18.121ab" n="5,18.121ab">sāmānyaṃ na ca kiñ cit te jñātṛ pūrvāparakṣaṇe |</p>
    <p xml:id="v5,18.121cd" n="5,18.121cd">sādṛśyāt pratyabhijñā cen na syād asadṛśeṣu sā ||</p>
    <p xml:id="v5,18.122ab" n="5,18.122ab">gām ahaṃ jñātavān pūrvam aśvaṃ jānāmy ahaṃ punaḥ |</p>
    <p xml:id="v5,18.122cd" n="5,18.122cd">atha jñātṛtvasāmānyaṃ tat syād dehāntareṣv api ||</p>
    <p xml:id="v5,18.123ab" n="5,18.123ab">tatra sarveṇa vijñāte bhaved aham iti smṛtiḥ |</p>
    <p xml:id="v5,18.123cd" n="5,18.123cd">ekasantānaje cāpi sa iti syāt kṣaṇe matiḥ ||</p>
    <p xml:id="v5,18.124ab" n="5,18.124ab">yathā dehāntarajñāne ghaṭādau vā bahiḥ sthite |</p>
    <p xml:id="v5,18.124cd" n="5,18.124cd">jñātari pratyabhijñāṃ ca vāsanā kartum arhati ||</p>
    <p xml:id="v5,18.125ab" n="5,18.125ab">nātasmin sa iti jñānaṃ na hy asau bhrāntikāraṇam |</p>
    <p xml:id="v5,18.125cd" n="5,18.125cd">na cāhampratyayo bhrāntir iṣṭo bādhakavarjanāt ||</p>
    <p xml:id="v5,18.126ab" n="5,18.126ab">jñātur anyaś ca viṣayas tasya na syāt svabhāvataḥ |</p>
    <p xml:id="v5,18.126cd" n="5,18.126cd">ahaṃ pratyayavijñeyo jñātā naḥ sarvadaiva hi ||</p>
    <p xml:id="v5,18.127ab" n="5,18.127ab">guruḥ sthūlaḥ kṛśo vāham iti dehe 'pi yā matiḥ |</p>
    <p xml:id="v5,18.127cd" n="5,18.127cd">bhrāntiḥ sā, bhedarūpaṃ hi guru me tad itīṣyate ||</p>
    <p xml:id="v5,18.128ab" n="5,18.128ab">idaṃ mamedṛśaṃ cakṣurmano me bhrāntam ity api |</p>
    <p xml:id="v5,18.128cd" n="5,18.128cd">indriyeṣv api bhedena vyavahāraś ca dṛśyate ||</p>
    <p xml:id="v5,18.129ab" n="5,18.129ab">ajñātṛtvasya siddhatvād virodhād bhedavaty api |</p>
    <p xml:id="v5,18.129cd" n="5,18.129cd">pratyāsattinimittas tu syād abhedamatir bhramaḥ ||</p>
    <p xml:id="v5,18.130ab" n="5,18.130ab">mamātmeti matibhedavyapadeśena yātmanaḥ |</p>
    <p xml:id="v5,18.130cd" n="5,18.130cd">tatrāvasthātmanā bhedaṃ jñānasyāśritya kalpanā ||</p>
    <p xml:id="v5,18.131ab" n="5,18.131ab">mametyetasya mukhyārtho nātmano 'nyaḥ pratīyate |</p>
    <p xml:id="v5,18.131cd" n="5,18.131cd">tenāsau bhedahetuḥ syād, bhedaś ca jñānahetukaḥ ||</p>
    <p xml:id="v5,18.132ab" n="5,18.132ab">ye cehājñātanānātvās teṣāṃ deheṣv ahaṃ matiḥ |</p>
    <p xml:id="v5,18.132cd" n="5,18.132cd">tatrāpy ātmābhimānenety ahambuddhir dhruvātmani ||</p>
    <p xml:id="v5,18.133ab" n="5,18.133ab">ye tu vijñātanānātvās te deheṣv anahaṃkṛtāḥ |</p>
    <p xml:id="v5,18.133cd" n="5,18.133cd">jānāmy aham itīdaṃ tu jñānaṃ naiva nivarttate ||</p>
    <p xml:id="v5,18.134ab" n="5,18.134ab">tannivṛttau na teṣāṃ syād dhyānaṃ śiṣyopadeśane |</p>
    <p xml:id="v5,18.134cd" n="5,18.134cd">pravṛttir dṛśyate sā ca, tenātmā taiḥ pratīyate ||</p>
    <p xml:id="v5,18.135ab" n="5,18.135ab">śāstrādavardhavijñāte yady ahaṃ jñātavān iti |</p>
    <p xml:id="v5,18.135cd" n="5,18.135cd">nāvagacchet tataḥ sarvaḥ pravartetāditaḥ punaḥ ||</p>
    <p xml:id="v5,18.136ab" n="5,18.136ab">tenāsmāt pratyabhijñānāt sarvalokāvadhāritāt |</p>
    <p xml:id="v5,18.136cd" n="5,18.136cd">nairātmyavādabādhaḥ syāt, ete ca pratihetavaḥ ||</p>
    <p xml:id="v5,18.137ab" n="5,18.137ab">hyastanāhammatigrāhyo jñātādyāpy anuvarttate |</p>
    <p xml:id="v5,18.137cd" n="5,18.137cd">ahaṃpratyayagamyatvād idānīntaboddhṛvat ||</p>
    <p xml:id="v5,18.138ab" n="5,18.138ab">eṣa vā hyo bhavej jñātā jñātṛtvāt tat eva vā |</p>
    <p xml:id="v5,18.138cd" n="5,18.138cd">hyastanajñātṛvat, teṣāṃ pratyayānāṃ ca sādhyatā ||</p>
    <p xml:id="v5,18.139ab" n="5,18.139ab">ekasantānasambandhijñātrahampratyayatvataḥ |</p>
    <p xml:id="v5,18.139cd" n="5,18.139cd">hyastanādyatanāḥ save tulyārthaś caikabuddhivat ||</p>
    <p xml:id="v5,18.140ab" n="5,18.140ab">vedādevātmanāstitvaṃ yo nāma pratipadyate |</p>
    <p xml:id="v5,18.140cd" n="5,18.140cd">virodhaṃ vātmanā brūyāt taṃ prati brāhmaṇābhidhā ||</p>
    <p xml:id="v5,18.141ab" n="5,18.141ab">anyathānupapatteś ca vidhinātmanyapekṣite |</p>
    <p xml:id="v5,18.141cd" n="5,18.141cd">astitvadyotanād etair arthākṣiptasamarthanam ||</p>
    <p xml:id="v5,18.142ab" n="5,18.142ab">śāntāyāṃ vācyaśaktāyām ātmā kena prakāśyate |</p>
    <p xml:id="v5,18.142cd" n="5,18.142cd">ātmanaiva prakāśyo 'yam ātmā jyotir itīritam ||</p>
    <p xml:id="v5,18.143ab" n="5,18.143ab">agrāhya iti sāmānyāt sarveṇeti pratīyate |</p>
    <p xml:id="v5,18.143cd" n="5,18.143cd">ātmajyotiṣṭvavacanāt parair ity avatiṣṭhate ||</p>
    <p xml:id="v5,18.144ab" n="5,18.144ab">arthād evārthabuddhir yā sā śuddhaivopamocyate |</p>
    <p xml:id="v5,18.144cd" n="5,18.144cd">sādṛśyabodhanaṃ śabdair upamānāgamau punaḥ ||</p>
    <p xml:id="v5,18.145ab" n="5,18.145ab">ātmajñānāvinābhūtadṛṣṭaceṣṭānirūpaṇāt |</p>
    <p xml:id="v5,18.145cd" n="5,18.145cd">pareṣām ātmavijñānam  anumānād udāhṛtam ||</p>
    <p xml:id="v5,18.146ab" n="5,18.146ab">sadasannāśyanāśātmaparikīrtanam ūḍhayā |</p>
    <p xml:id="v5,18.146cd" n="5,18.146cd">coditaḥ pūrvapakṣo 'yam iti siddhāntam abravīt ||</p>
    <p xml:id="v5,18.147ab" n="5,18.147ab">avināśī svarūpeṇa puruṣo yā tu nāśitā |</p>
    <p xml:id="v5,18.147cd" n="5,18.147cd">mātrāṇāṃ sā 'dhikārāṇām, bhūtādīnām asaṃjñitā ||</p>
    <p xml:id="v5,18.148ab" n="5,18.148ab">ity āha nāsti kyanirākariṣṇur ātmāstitāṃ bhāṣyakṛdatra yuktyā |</p>
    <p xml:id="v5,18.148cd" n="5,18.148cd">dṛḍhatvam etadviṣayaś ca bodhaḥ prayāti vedāntaniṣevaṇena ||</p>
    <p xml:id="v6.1ab" n="6.1ab">yady anityatvapakṣe 'pi śabdād artho 'vagamyate |</p>
    <p xml:id="v6.1cd" n="6.1cd">anādir vyavahāraś ca nityatvaṃ kiṃ nu sādhyate ||</p>
    <p xml:id="v6.2ab" n="6.2ab">satyam icchanti te 'py evaṃ nyāyas tatra parīkṣyate |</p>
    <p xml:id="v6.2cd" n="6.2cd">na parābhyupagatyaiva prāmāṇyam avatiṣṭhate ||</p>
    <p xml:id="v6.3ab" n="6.3ab">yadā hi kṣaṇikaḥ śabdo na śakto 'rthāvadhāraṇe |</p>
    <p xml:id="v6.3cd" n="6.3cd">yuktyāvadhāryate tatra nirmalā vedadhīr bhavet ||</p>
    <p xml:id="v6.4ab" n="6.4ab">nirmūlair api vijñānair dṛṣṭārtheṣu bhaved gatiḥ |</p>
    <p xml:id="v6.4cd" n="6.4cd">śrutimātrāśrayatvāt tu dharmo dauḥsthityam āśritaḥ ||</p>
    <p xml:id="v6.5ab" n="6.5ab">anādivyavahāratvam ādimad vastusaṃśrayam |</p>
    <p xml:id="v6.5cd" n="6.5cd">pratyākhyeyam, ghaṭatvādijātau vyaktibhramo hi saḥ ||</p>
    <p xml:id="v6.6ab" n="6.6ab">sthite kūṭasthanityatve vyavahārasya nityatā |</p>
    <p xml:id="v6.6cd" n="6.6cd">kūṭasthena vinaitena na tasyālambanaṃ bhavet ||</p>
    <p xml:id="v6.7ab" n="6.7ab">prasiddhatvād ṛte sarvo vyavahāro hi neṣyate |</p>
    <p xml:id="v6.7cd" n="6.7cd">tasmād vedapramāṇārthaṃ nityatvam iha sādhyate ||</p>
    <p xml:id="v6.8ab" n="6.8ab">parasparāvinābhāvād anityakṛtakatvayoḥ |</p>
    <p xml:id="v6.8cd" n="6.8cd">kāraṇaṃ dvayasiddhyarthaṃ kiñ cit kasya cid ucyate ||</p>
    <p xml:id="v6.9ab" n="6.9ab">nānādeśāvagamyatvād yugapat tulyabuddhibhiḥ |</p>
    <p xml:id="v6.9cd" n="6.9cd">asmābhiḥ, kṛtakaḥ śabdo bhaved akṣaralekhyavat ||</p>
    <p xml:id="v6.10ab" n="6.10ab">yaugapadyopalambhād vā bhedo bhedāc ca kāryatā |</p>
    <p xml:id="v6.10cd" n="6.10cd">avibhutve hi yugapannaiko nānāvagamyate ||</p>
    <p xml:id="v6.11ab" n="6.11ab">kārtyena cāvagamyatvād ekadeśe ghaṭādivat |</p>
    <p xml:id="v6.11cd" n="6.11cd">śabdasyāvibhūtā, tasmād anyatāsya mukhāntare ||</p>
    <p xml:id="v6.12ab" n="6.12ab">ekaḥ sann ekadeśastho yadaikena prayujyate |</p>
    <p xml:id="v6.12cd" n="6.12cd">tadā vaktrantare na syād ekavaktṛmukhādivat ||</p>
    <p xml:id="v6.13ab" n="6.13ab">kāryatve syāt kriyābhedāt phalabhedaḥ pratikriyam |</p>
    <p xml:id="v6.13cd" n="6.13cd">tenaikabuddhiḥ sādṛśyāt sphuṭe 'nyatve 'vakalpate ||</p>
    <p xml:id="v6.14ab" n="6.14ab">nityatve tv ekabuddheḥ syān na kiñ cid bhrāntikāraṇam |</p>
    <p xml:id="v6.14cd" n="6.14cd">kāmaṃ deśā iti nyāyāt tac caikatvaṃ viruddhyate ||</p>
    <p xml:id="v6.15ab" n="6.15ab">na ca vyañjakabhedena deśabhedopalambhanam |</p>
    <p xml:id="v6.15cd" n="6.15cd">pradīpair bhinnadeśasthair na bhinno vyajyate ghaṭaḥ ||</p>
    <p xml:id="v6.16ab" n="6.16ab">vyomānavayavaṃ caiṣāṃ dhvanīnām āśrayo matam |</p>
    <p xml:id="v6.16cd" n="6.16cd">savyaṅgyānām ataḥ sarvair vyaktir ekatra te bhavet ||</p>
    <p xml:id="v6.17ab" n="6.17ab">vastvantaravikāryatvāt smṛtisādṛśyasādhitāt |</p>
    <p xml:id="v6.17cd" n="6.17cd">ikārāder anityatvaṃ dadhikṣīraguḍādivat ||</p>
    <p xml:id="v6.18ab" n="6.18ab">hetuvṛddhyanusāritvāt kāryatāsya ghaṭādivat |</p>
    <p xml:id="v6.18cd" n="6.18cd">na hi dīpasahasre 'pi vyañjake varddhate ghaṭaḥ ||</p>
    <p xml:id="v6.19ab" n="6.19ab">anaikāntikatā tāvaddhetūnām iha kathyate |</p>
    <p xml:id="v6.19cd" n="6.19cd">prayatnānantarā dṛṣṭir nitye 'pi na viruddhyate ||</p>
    <p xml:id="v6.20ab" n="6.20ab">tasmāt tatraiva dṛṣṭatvād anyatrādṛṣṭakalpanā |</p>
    <p xml:id="v6.20cd" n="6.20cd">prāgūrdhvānupalabdho ced dhetutvena vivakṣite ||</p>
    <p xml:id="v6.21ab" n="6.21ab">jātyaulūkyasya, sāṃkhyasya caitanyenātmavartinā |</p>
    <p xml:id="v6.21cd" n="6.21cd">śākyasyāpi tv anaikāntaḥ kṣaṇikavyatirekibhiḥ ||</p>
    <p xml:id="v6.22ab" n="6.22ab">pratisaṃkhyāpratisaṃkhyānirodhavyom abhistribhiḥ |</p>
    <p xml:id="v6.22cd" n="6.22cd">buddhipūrvaṃ vināśe hi pratisaṃkhyānirodhadhīḥ ||</p>
    <p xml:id="v6.23ab" n="6.23ab">abuddhipūrvakas teṣāṃ nirodho 'pratisaṃkhyayā |</p>
    <p xml:id="v6.23cd" n="6.23cd">tau ca dvāv apy anāśitvād iṣṭāvakṛtakāv api ||</p>
    <p xml:id="v6.24ab" n="6.24ab">āhuḥ svabhāvasiddhaṃ hi te vināśam ahetukam |</p>
    <p xml:id="v6.24cd" n="6.24cd">hetur yasya vināśo 'pi tasya dṛṣṭo 'ṅkurādivat ||</p>
    <p xml:id="v6.25ab" n="6.25ab">vināśasya vināśas tu nāsti tasmād akṛtrimaḥ |</p>
    <p xml:id="v6.25cd" n="6.25cd">bhavati hy agnisambandhāt kāṣṭād aṅgārasantatiḥ ||</p>
    <p xml:id="v6.26ab" n="6.26ab">mudgarādihatāc cāpi kapālaṃ jāyatte ghaṭāt |</p>
    <p xml:id="v6.26cd" n="6.26cd">svābhāviko vināśas tu jātamātrapratiṣṭitaḥ ||</p>
    <p xml:id="v6.27ab" n="6.27ab">sūkṣmaḥ sadṛśasantānadṛtter anupalakṣitaḥ |</p>
    <p xml:id="v6.27cd" n="6.27cd">yadā vilakṣaṇo hetuḥ patet sadṛśasantatau ||</p>
    <p xml:id="v6.28ab" n="6.28ab">vilakṣaṇena kāryeṇa sthūlo 'bhivyajyate tadā |</p>
    <p xml:id="v6.28cd" n="6.28cd">tenāsadṛśasantāno hetoḥ sañjāyate yataḥ ||</p>
    <p xml:id="v6.29ab" n="6.29ab">tenaivākriyamāṇo 'pi nāśo 'bhivyajyate sphūṭaḥ |</p>
    <p xml:id="v6.29cd" n="6.29cd">sa mudgaraprahārādiprayatnānantarīyakaḥ ||</p>
    <p xml:id="v6.30ab" n="6.30ab">yasmād akṛtako dṛṣṭo, hetuḥ syād vyabhicāryataḥ |</p>
    <p xml:id="v6.30cd" n="6.30cd">ākāśam api nityaṃ sad yadā bhūmijalāvṛtam ||</p>
    <p xml:id="v6.31ab" n="6.31ab">vyajyate tadapohena svananotsecanādibhiḥ |</p>
    <p xml:id="v6.31cd" n="6.31cd">prayatnānantaraṃ jñānaṃ tadā tatrāpi dṛśyate ||</p>
    <p xml:id="v6.32ab" n="6.32ab">tenānaikāntiko hetur yaduktaṃ tatra darśanāt |</p>
    <p xml:id="v6.32cd" n="6.32cd">atha sthagitam apy etad asty evety anumīyate ||</p>
    <p xml:id="v6.33ab" n="6.33ab">tirohitānabhivyakteḥ śabdabuddhiprabandhavat |</p>
    <p xml:id="v6.33cd" n="6.33cd">śabdasyaivānavasthānād iti hetuṃ vaded yadi ||</p>
    <p xml:id="v6.34ab" n="6.34ab">asthānād ity ayaṃ hetus tadānaikāntiko bhavet |</p>
    <p xml:id="v6.34cd" n="6.34cd">ākāśadhīprabandho hi tadā tasmin na tiṣṭati ||</p>
    <p xml:id="v6.35ab" n="6.35ab">tirohitānabhivyakteḥ śabdabuddhiprabandhavat |</p>
    <p xml:id="v6.35cd" n="6.35cd">śabdasyaivānavasthanād iti hetuṃ vaded yadi ||</p>
    <p xml:id="v6.36ab" n="6.36ab">asiddha eva vaktavyas tato 'bhivyaktivādinā |</p>
    <p xml:id="v6.36cd" n="6.36cd">tadvyāpārakṛtatve 'pi vyaṅgyair mūlodakādibhiḥ ||</p>
    <p xml:id="v6.37ab" n="6.37ab">kutakatve 'pi teṣāṃ hi notpattiḥ khananādinā |</p>
    <p xml:id="v6.37cd" n="6.37cd">na cāccāraṇato 'nyāsti śabdasyotpādikā kriyā ||</p>
    <p xml:id="v6.38ab" n="6.38ab">nibandharyasatīty evaṃ viśiṣṭe 'pi, tathaiva naḥ |</p>
    <p xml:id="v6.38cd" n="6.38cd">abandhāḥ syur yaditeṣām abodho hetvabhāvataḥ ||</p>
    <p xml:id="v6.39ab" n="6.39ab">vyañjakābhāvataḥ śabde 'py abodho badhirādivat |</p>
    <p xml:id="v6.39cd" n="6.39cd">tasyaiva vā nibandhṛtve bhaved dhetor asiddhatā ||</p>
    <p xml:id="v6.40ab" n="6.40ab">atha pūrvāparāsattvaṃ hitus tatrāpy asiddhatā |</p>
    <p xml:id="v6.40cd" n="6.40cd">sann eva sādhānābhāvāc chabdo naivopalabhyate ||</p>
    <p xml:id="v6.41ab" n="6.41ab">kṣaṇikaṃ sādhanaṃ cāsya buddhir apy anuvartate |</p>
    <p xml:id="v6.41cd" n="6.41cd">meghāndhakāraśarvaryā vidyujjanitadṛṣṭivat ||</p>
    <p xml:id="v6.42ab" n="6.42ab">yathā ghaṭāder dīpādir abhivyañjaka iṣyate |</p>
    <p xml:id="v6.42cd" n="6.42cd">cakṣuṣo'nugrahād evaṃ dhvaniḥ syāc chrītrasaṃskṛteḥ ||</p>
    <p xml:id="v6.43ab" n="6.43ab">na ca paryanuyogo 'tra kenākāreṇa saṃskṛtiḥ |</p>
    <p xml:id="v6.43cd" n="6.43cd">utpattāv api tulyatvāc chaktis tatrāpy atīndriyā ||</p>
    <p xml:id="v6.44ab" n="6.44ab">nityaṃ kāryānumeyā ca śaktiḥ kim anuyujyate |</p>
    <p xml:id="v6.44cd" n="6.44cd">tadbhāvabhāvitāmātraṃ pramāṇaṃ tatra gamyate ||</p>
    <p xml:id="v6.45ab" n="6.45ab">ato 'tīndriyayaivete śaktyā śaktim atīndriyām |</p>
    <p xml:id="v6.45cd" n="6.45cd">indriyasyādadhānāḥ syuḥ śabdābhivyaktihetavaḥ ||</p>
    <p xml:id="v6.46ab" n="6.46ab">vyañjako nānyajātiś cet, śrotraṃ śabdasya te katham |</p>
    <p xml:id="v6.46cd" n="6.46cd">pārthivānāṃ ghaṭādīnāṃ pradopādiś ca taijasaḥ ||</p>
    <p xml:id="v6.47ab" n="6.47ab">ātmādisamprayoge ca kāryaiḥ syāt tulyajātitā |</p>
    <p xml:id="v6.47cd" n="6.47cd">jātir yā kā cid iṣṭā cet sā no 'trāpi bhaviṣyati ||</p>
    <p xml:id="v6.48ab" n="6.48ab">upalabdhinimittāc ca nānyad vyañjakam ucyate |</p>
    <p xml:id="v6.48cd" n="6.48cd">tasmād yathopalabdhatvāt sa jātivyañjako bhavet ||</p>
    <p xml:id="v6.49ab" n="6.49ab">tathā tadavinābhāvād vijātīyo bhaviṣyati |</p>
    <p xml:id="v6.49cd" n="6.49cd">vāyavīyānabhijñatvāt tālvādisthābhimānataḥ ||</p>
    <p xml:id="v6.50ab" n="6.50ab">anabhivyañjakatvārtham āhoparatayor api |</p>
    <p xml:id="v6.50cd" n="6.50cd">vāyavīradhiyaivoktaṃ na nūnam iti cottaram ||</p>
    <p xml:id="v6.51ab" n="6.51ab">abhighātavacas taḥ prāgevaṃ gūḍhadhiyāvubhau |</p>
    <p xml:id="v6.51cd" n="6.51cd">yadi śabdam itīhāpi tredhābhivyaktisambhavaḥ ||</p>
    <p xml:id="v6.52ab" n="6.52ab">sā hi syāc chabdasaṃskārādindriyasyobhayasya vā |</p>
    <p xml:id="v6.52cd" n="6.52cd">tatra sarvaiḥ pratīyeta śabdaḥ saṃskriyate yadi ||</p>
    <p xml:id="v6.53ab" n="6.53ab">nirbhāgasya vibhor na syād ekadeśe hi saṃskriyā |</p>
    <p xml:id="v6.53cd" n="6.53cd">na cāsyādhārabhedena saṃskāraniyamo bhavet ||</p>
    <p xml:id="v6.54ab" n="6.54ab">yataḥ śabdo nirādhāro vyomātmādivad eva ca |</p>
    <p xml:id="v6.54cd" n="6.54cd">athāpy ākāśam ādhāras tatrānavayave 'sati ||</p>
    <p xml:id="v6.55ab" n="6.55ab">na syāt pradeśasaṃskāraḥ, kṛtsnaśabdamater api |</p>
    <p xml:id="v6.55cd" n="6.55cd">na hi sāmastyarūpeṇa yāvad vyoma vyavasthitaḥ ||</p>
    <p xml:id="v6.56ab" n="6.56ab">śaktyate sakalo boddhum ekadeśena saṃskṛtaḥ |</p>
    <p xml:id="v6.56cd" n="6.56cd">ākāśaśrotrapakṣe ca vibhutvāt prāptitulyatā ||</p>
    <p xml:id="v6.57ab" n="6.57ab">dūrabhāve 'pi śabdānām iti jñānaṃ prasajyate |</p>
    <p xml:id="v6.57cd" n="6.57cd">śrotrasya caivam ekatvaṃ sarvaprāṇabhṛtāṃ bhavet ||</p>
    <p xml:id="v6.58ab" n="6.58ab">tenaikaśrutivelāyāṃ śṛṇuyuḥ sarva eva te |</p>
    <p xml:id="v6.58cd" n="6.58cd">tasyānavayavatvāc ca na dharmādharmasaṃskṛtaḥ ||</p>
    <p xml:id="v6.59ab" n="6.59ab">nabhodeśo bhavec chrotraṃ vyavasthādvayasiddhayate |</p>
    <p xml:id="v6.59cd" n="6.59cd">vaiśeṣikādisiddhānteṣv evaṃ tāvat prasajyate ||</p>
    <p xml:id="v6.60ab" n="6.60ab">kāpile 'pi vibhutvena śrotrāder iyam eva dik |</p>
    <p xml:id="v6.60cd" n="6.60cd">sakṛc ca saṃskṛtaṃ śrotraṃ sarvaśabdān prabodhayet ||</p>
    <p xml:id="v6.61ab" n="6.61ab">ghaṭāyonmīlitaṃ cakṣuḥ paṭaṃ na hi na budhyate |</p>
    <p xml:id="v6.61cd" n="6.61cd">etad eva prasaṅktavyaṃ viṣayasyāpi saṃskṛtau ||</p>
    <p xml:id="v6.62ab" n="6.62ab">samānadeśavartitvāt saṃskāro 'py aviśeṣataḥ |</p>
    <p xml:id="v6.62cd" n="6.62cd">sthiravāyvapanītyā ca saṃskāro 'sya bhavan bhavet ||</p>
    <p xml:id="v6.63ab" n="6.63ab">dṛṣṭaṃ vāvaraṇāpāye taddeśānyopalambhanam |</p>
    <p xml:id="v6.63cd" n="6.63cd">saṃskṛtāsaṃskṛtatve ca śabdaikatve na siddhyataḥ ||</p>
    <p xml:id="v6.64ab" n="6.64ab">ekāvasthābhyupeto vā sarvair jñāyeta vā na vā |</p>
    <p xml:id="v6.64cd" n="6.64cd">pratyekābhihitā doṣāḥ syur dvayor api saṃskṛtau ||</p>
    <p xml:id="v6.65ab" n="6.65ab">tena prādeśikaṃ jñānaṃ na kṛtatvād vinā bhaved |</p>
    <p xml:id="v6.65cd" n="6.65cd">uttaraṃ śrotrasaṃskārād bhāṣyakāreṇa varṇitam ||</p>
    <p xml:id="v6.66ab" n="6.66ab">tadbhedāt śrutibhedaś ca pratiśrotṛ vyavasthitaḥ |</p>
    <p xml:id="v6.66cd" n="6.66cd">nāvaśyaṃ śrotram ākāśam asmābhiś cābhyupeyate ||</p>
    <p xml:id="v6.67ab" n="6.67ab">na cānavayavaṃ vyoma jainasāṃkhyaniṣedhataḥ |</p>
    <p xml:id="v6.67cd" n="6.67cd">tenākāśaikadeśo vā yad vā vastvantaraṃ bhavet ||</p>
    <p xml:id="v6.68ab" n="6.68ab">kāryārthāpattigamyaṃ naḥ śrotraṃ pratinaraṃ sthiram |</p>
    <p xml:id="v6.68cd" n="6.68cd">yady api vyāpi caikaṃ ca tathāpi dhvanisaṃskṛtiḥ ||</p>
    <p xml:id="v6.69ab" n="6.69ab">adhiṣṭhāneṣu sā yasya tacchabdaṃ pratipatsyate |</p>
    <p xml:id="v6.69cd" n="6.69cd">athāpīndriyasaṃskāraḥ so 'py adhiṣṭhānadeśataḥ ||</p>
    <p xml:id="v6.70ab" n="6.70ab">śabdaṃ na śroṣyati śrotraṃ tenāsaṃskṛtaśaṣkuli |</p>
    <p xml:id="v6.70cd" n="6.70cd">aprāptakarṇadeśatvād dhvaner na śrotrasaṃskriyā ||</p>
    <p xml:id="v6.71ab" n="6.71ab">ato 'dhiṣṭhānabhedena saṃskāraniyamasthitiḥ |</p>
    <p xml:id="v6.71cd" n="6.71cd">nanv ekasminn adhiṣṭhāne labdhasaṃskāram indriyam ||</p>
    <p xml:id="v6.72ab" n="6.72ab">bodhakaṃ sarvadeheṣu syād ekendriyavādinaḥ |</p>
    <p xml:id="v6.72cd" n="6.72cd">puṃsā dehapradeśeṣu vijñānotpattir iṣyate ||</p>
    <p xml:id="v6.73ab" n="6.73ab">tena pradhānavaideśyād viguṇā sā tu saṃskṛtiḥ |</p>
    <p xml:id="v6.73cd" n="6.73cd">niṣpradeśo 'pi cātmā naḥ kārtsnyena ca vidann api ||</p>
    <p xml:id="v6.74ab" n="6.74ab">śarīra eva gṛhṇātīty evam ukte na dṛṣyati |</p>
    <p xml:id="v6.74cd" n="6.74cd">ekatve 'pi yathākāśaṃ dravyaiḥ sāvayavaiḥ pṛthak ||</p>
    <p xml:id="v6.75ab" n="6.75ab">saṃsargabhedaṃ labhate saṃskārāsaṃskṛto tathā |</p>
    <p xml:id="v6.75cd" n="6.75cd">vyomno 'navayavavyāptisadbhāve 'pi bhuviṣṭhitān ||</p>
    <p xml:id="v6.76ab" n="6.76ab">dvyāśrayatvaṃ na saṃsargo ghaṭādīnanurudhyate |</p>
    <p xml:id="v6.76cd" n="6.76cd">bādhiryādivyavasthānam anenaiva ca hetunā ||</p>
    <p xml:id="v6.77ab" n="6.77ab">tadevābhogyam anyasya dharmādharmavaśīkṛtam |</p>
    <p xml:id="v6.77cd" n="6.77cd">yathā tatra vasann eva svāmitvād avaropitaḥ ||</p>
    <p xml:id="v6.78ab" n="6.78ab">na bhogaṃ labhate tadvadbadhiro 'nyatra śṛṇvati |</p>
    <p xml:id="v6.78cd" n="6.78cd">śrotraśabdāśrayāṇāṃ ca na nāmāvayavāḥ svayam ||</p>
    <p xml:id="v6.79ab" n="6.79ab">na caikadeśavṛttitvaṃ tathāpy etan na duṣyati |</p>
    <p xml:id="v6.79cd" n="6.79cd">vyañjakānāṃ hi vāyūnāṃ bhinnāvayavadeśatā ||</p>
    <p xml:id="v6.80ab" n="6.80ab">jātibhedaś ca tenaiva saṃskāro vyavatiṣṭhate |</p>
    <p xml:id="v6.80cd" n="6.80cd">anyārthaṃ prerito vāyur yathā'nyaṃ na karotivaḥ ||</p>
    <p xml:id="v6.81ab" n="6.81ab">tathānyavarṇaṃ saṃskāraśakto nānyaṃ kariṣyati |</p>
    <p xml:id="v6.81cd" n="6.81cd">anyais tālvādisaṃyogair varṇo nānyo yathaiva te ||</p>
    <p xml:id="v6.82ab" n="6.82ab">tathā dhvanyantarākṣepo na dhvanyantarasāribhiḥ |</p>
    <p xml:id="v6.82cd" n="6.82cd">tasmād utpattyabhivyaktyoḥ kāryārthāpattitaḥ samaḥ ||</p>
    <p xml:id="v6.83ab" n="6.83ab">sāmarthyabhedaḥ sarvatra, syāt prayatnavivakṣayoḥ |</p>
    <p xml:id="v6.83cd" n="6.83cd">viṣayasyāpi saṃskāre tenaikasyaiva saṃskṛtiḥ ||</p>
    <p xml:id="v6.84ab" n="6.84ab">naraiḥ sāmarthyabhedāc ca na sarvair avagamyate |</p>
    <p xml:id="v6.84cd" n="6.84cd">yathaivotpadyamāno 'yaṃ na sarvair avagamyate ||</p>
    <p xml:id="v6.85ab" n="6.85ab">digdeśādivibhāgena sarvān prati bhavann api |</p>
    <p xml:id="v6.85cd" n="6.85cd">tathaiva yatsamīpasthair nādaiḥ syād yasya saṃskṛtiḥ ||</p>
    <p xml:id="v6.86ab" n="6.86ab">tair eva śrūyate śabdo na dūrasthaiḥ kathañ cana |</p>
    <p xml:id="v6.86cd" n="6.86cd">dvayasaṃskārapakṣe tu mṛṣā doṣadvaye vacaḥ ||</p>
    <p xml:id="v6.87ab" n="6.87ab">yenānyataravaikalyāt sarvaiḥ sarvo na gṛhyate |</p>
    <p xml:id="v6.87cd" n="6.87cd">sarvalokaprasiddhāṃ ca vivakṣānusṛtāṃ śrutim ||</p>
    <p xml:id="v6.88ab" n="6.88ab">anugacchadibhir ekāntāt kāryo mārgaḥ parokṣakaiḥ |</p>
    <p xml:id="v6.88cd" n="6.88cd">tatra ye tāvad icchanti prāksaṃyogavibhāgataḥ ||</p>
    <p xml:id="v6.89ab" n="6.89ab">śabda utpadyate tasmād anyas tatsadṛśaḥ punaḥ |</p>
    <p xml:id="v6.89cd" n="6.89cd">tadanantaradeśe 'nyas tādṛganyas tataḥ paraḥ ||</p>
    <p xml:id="v6.90ab" n="6.90ab">vīcītaraṅgavṛttyaivam antyaḥ śrotreṇa gṛhyate |</p>
    <p xml:id="v6.90cd" n="6.90cd">adṛṣṭakalpanā tasmin pakṣe bahvī prasajyate ||</p>
    <p xml:id="v6.91ab" n="6.91ab">śabdabhede na tāvan naḥ prajñābhedaḥ pravarttate |</p>
    <p xml:id="v6.91cd" n="6.91cd">ārambhakatvaṃ śabdasya niṣkriyasyāpramāṇakam ||</p>
    <p xml:id="v6.92ab" n="6.92ab">deśāntaragataṃ kārya nāmūrtasyābhighnataḥ |</p>
    <p xml:id="v6.92cd" n="6.92cd">deśeyattānimittaṃ ca nārambhaniyamaṃ prati ||</p>
    <p xml:id="v6.93ab" n="6.93ab">na ca diṅniyame hetur anuvātagates tathā |</p>
    <p xml:id="v6.93cd" n="6.93cd">sadṛśaṃ vā sajātiṃ vā karotīti ca duṣkaram ||</p>
    <p xml:id="v6.94ab" n="6.94ab">ārambhasarvadikkatve na ca hetuḥ pratīyate |</p>
    <p xml:id="v6.94cd" n="6.94cd">niranvayair vinaśyadbhir na cātyantāsatāṃ kriyā ||</p>
    <p xml:id="v6.95ab" n="6.95ab">jñānasantānavaccaiṣāṃ santāno nāvakalpate |</p>
    <p xml:id="v6.95cd" n="6.95cd">vegavatsakriyatvābhyāṃ taraṅgāṇāṃ tu yujyate ||</p>
    <p xml:id="v6.96ab" n="6.96ab">kāryadeśāntarārambho yāvadvegaṃ ca tatkriyā |</p>
    <p xml:id="v6.96cd" n="6.96cd">ārambhapratibandho 'sya na ca kuḍyādibhibhaṃvet ||</p>
    <p xml:id="v6.97ab" n="6.97ab">na hy asūrttasya sadbhāvo sūrtamadhye vihanyate |</p>
    <p xml:id="v6.97cd" n="6.97cd">na ca kuḍyādibhir vyoma nāśyate sāryate 'pi vā ||</p>
    <p xml:id="v6.98ab" n="6.98ab">na tirodhīyate tasmāt kuḍyamadhye 'pi tad dhruvam |</p>
    <p xml:id="v6.98cd" n="6.98cd">ākāśaṃ tatra na syāc cet kuḍyasthānaṃ virudhyate ||</p>
    <p xml:id="v6.99ab" n="6.99ab">tan madhyāvayavānāṃ ca, na hi tiṣṭhati te ghane |</p>
    <p xml:id="v6.99cd" n="6.99cd">athāvṛtyātmakadravyasaṃyogarahitaṃ nabhaḥ ||</p>
    <p xml:id="v6.100ab" n="6.100ab">śabdotpādaṃ bibhartīti tatra nyāyo na kaś cana |</p>
    <p xml:id="v6.100cd" n="6.100cd">anyathāpy upapannatvāt nārthāpattyaitad iṣyate ||</p>
    <p xml:id="v6.101ab" n="6.101ab">na pramāṇāntaraṃ ceyaṃ pramāṇadvayavādinām |</p>
    <p xml:id="v6.101cd" n="6.101cd">sambandhānupalabdheś ca nānumānena kalpanā ||</p>
    <p xml:id="v6.102ab" n="6.102ab">brūyāt sāmānyadṛṣṭaṃ ced, bhaved dhetor viruddhatā |</p>
    <p xml:id="v6.102cd" n="6.102cd">sajātīyakaraḥ śabdo guṇatvāc cendriyādivat ||</p>
    <p xml:id="v6.103ab" n="6.103ab">aśabdārambhakas tadvat syād adeśāntare tathā |</p>
    <p xml:id="v6.103cd" n="6.103cd">yatra hy avayavā deśe paṭādīnāṃ vyavasthitāḥ ||</p>
    <p xml:id="v6.104ab" n="6.104ab">tatraiva tadguṇāḥ sarve tadārabdho 'vayavy api |</p>
    <p xml:id="v6.104cd" n="6.104cd">tadguṇāś cāpi taddeśās tenaiṣām ekadeśatā ||</p>
    <p xml:id="v6.105ab" n="6.105ab">tadvadādyā pṛthagdeśāḥ śabdāḥ sarve bhavanti hi |</p>
    <p xml:id="v6.105cd" n="6.105cd">śabdaṃ nārabhate śabdaḥ śabdatvād antyaśabdavat ||</p>
    <p xml:id="v6.106ab" n="6.106ab">evaṃ vibhāgasaṃyogau tadbhāvād antyayogavat |</p>
    <p xml:id="v6.106cd" n="6.106cd">jainakāpilanirdiṣṭaṃ śabdaśrotrādisarpaṇam ||</p>
    <p xml:id="v6.107ab" n="6.107ab">sādhīyo 'smāt, tad apy atra yuktyā naivāvatiṣṭhate |</p>
    <p xml:id="v6.107cd" n="6.107cd">śabdasyāgamanaṃ tāvad adṛṣṭaṃ parikalpitam ||</p>
    <p xml:id="v6.108ab" n="6.108ab">mūrtisparśādimattvaṃ ca teṣām abhibhavaḥ satām |</p>
    <p xml:id="v6.108cd" n="6.108cd">tvagagrāhyatvam anye ca bhāgāḥ sūkṣmāḥ prakīrtitāḥ ||</p>
    <p xml:id="v6.109ab" n="6.109ab">teṣām adṛśyamānānāṃ kathaṃ ca racanākramaḥ |</p>
    <p xml:id="v6.109cd" n="6.109cd">kīdṛśād racanābhedād varṇabhedaś ca jāyate ||</p>
    <p xml:id="v6.110ab" n="6.110ab">dravatvena vinā caiṣāṃ saṃśleṣaḥ kathyate katham |</p>
    <p xml:id="v6.110cd" n="6.110cd">āgacchatāṃ ca viśleṣo na bhaved vāyunā katham ||</p>
    <p xml:id="v6.111ab" n="6.111ab">laghavo 'vayavā hy ete nibaddhā na ca kena cit |</p>
    <p xml:id="v6.111cd" n="6.111cd">vṛkṣādyabhihatānāṃ ca viśleṣo loṣṭavad bhavet ||</p>
    <p xml:id="v6.112ab" n="6.112ab">ekaśrotrapraveśe ca nānyeṣāṃ syāt punaḥ śrutiḥ |</p>
    <p xml:id="v6.112cd" n="6.112cd">na cāvāntaravarṇānāṃ nānātvasyāsti kāraṇam ||</p>
    <p xml:id="v6.113ab" n="6.113ab">na caikasyaiva sarvāsu gamanaṃ dikṣu yujyate |</p>
    <p xml:id="v6.113cd" n="6.113cd">śrotrāgamanapakṣe ca, tan na, vṛttiś ca gacchati ||</p>
    <p xml:id="v6.114ab" n="6.114ab">tadadṛṣṭadvayaṃ tasya, dūrasthena ca vikriyā |</p>
    <p xml:id="v6.114cd" n="6.114cd">prāptiḥ sarvagatatvāc cet, tulyā dūragateṣv api ||</p>
    <p xml:id="v6.115ab" n="6.115ab">vikriyāvikriye tatra sarvaiḥ syātāṃ na bhedataḥ |</p>
    <p xml:id="v6.115cd" n="6.115cd">asambaddhavikāritvam apīṣṭaṃ tatra pūrvavat ||</p>
    <p xml:id="v6.116ab" n="6.116ab">asambandhasamānatve nāsanno hi viśiṣyate |</p>
    <p xml:id="v6.116cd" n="6.116cd">amūrtā śrotravṛttiś ca na mūrtena vihanyate ||</p>
    <p xml:id="v6.117ab" n="6.117ab">tatra vyavahitaḥ śabdaḥ kimarthaṃ nopalabhyate |</p>
    <p xml:id="v6.117cd" n="6.117cd">śrtotrasya vikriyāyāṃ ca neyattāyā niyāmakam ||</p>
    <p xml:id="v6.118ab" n="6.118ab">nānuvātādibhis tasya vṛtteś ca preraṇaṃ bhavet |</p>
    <p xml:id="v6.118cd" n="6.118cd">anuvātaṃ vihanyeta, prativātaṃ ca sā vrajet ||</p>
    <p xml:id="v6.119ab" n="6.119ab">tadgataṃ hy anuvātatvaṃ syān na śabdagataṃ tadā |</p>
    <p xml:id="v6.119cd" n="6.119cd">yeṣāṃ tv aprāpta evāyaṃ śabdaḥ śrotreṇa gṛhyate ||</p>
    <p xml:id="v6.120ab" n="6.120ab">teṣām aprāptitulyatvaṃ dūravyavahitādiṣu |</p>
    <p xml:id="v6.120cd" n="6.120cd">tatra dūrasamīpasthagrahaṇāgrahaṇe same ||</p>
    <p xml:id="v6.121ab" n="6.121ab">syātāṃ na ca kramo nāpi tīvramandādisambhavaḥ |</p>
    <p xml:id="v6.121cd" n="6.121cd">tasmāc chrotriyadṛṣṭāpi kalpaneyaṃ parīkṣyatām ||</p>
    <p xml:id="v6.122ab" n="6.122ab">prayatnābhihato vāyuḥ koṣṭhyo yātītyasaṃśayam |</p>
    <p xml:id="v6.122cd" n="6.122cd">sa saṃyogavibhāgau ca tālvāder anurudhyate ||</p>
    <p xml:id="v6.123ab" n="6.123ab">vegavattvāc ca so 'vaśyaṃ yāvad vegaṃ pratiṣṭhate |</p>
    <p xml:id="v6.123cd" n="6.123cd">tasyātmavayavānāṃ ca stimitena ca vāyunā ||</p>
    <p xml:id="v6.124ab" n="6.124ab">saṃyogā viprayogāś ca jāyante gamanād dhruvam |</p>
    <p xml:id="v6.124cd" n="6.124cd">karṇavyomani sa prāptaḥ śaktiṃ śrotre niyacchati ||</p>
    <p xml:id="v6.125ab" n="6.125ab">tadbhāve śabdabodhāc ca saṃskāro 'dṛṣṭa iṣyate |</p>
    <p xml:id="v6.125cd" n="6.125cd">utpattiśaktivat so 'pīty adhikaṃ no na kiñ cana ||</p>
    <p xml:id="v6.126ab" n="6.126ab">tathaiva tadviśeṣo 'pi viśiṣṭagrahaṇād bhavet |</p>
    <p xml:id="v6.126cd" n="6.126cd">śabdotpatter niṣiddhatvād anyathānupapattitaḥ ||</p>
    <p xml:id="v6.127ab" n="6.127ab">viśiṣṭasaṃskṛter janma dhvanibhyo 'dhyavasīyate |</p>
    <p xml:id="v6.127cd" n="6.127cd">tadbhāvabhāvitā cātra śaktyastitvā'vavodhinī ||</p>
    <p xml:id="v6.128ab" n="6.128ab">śrotraśaktivad eveṣṭā, buddhis tatra hi saṃhṛtā |</p>
    <p xml:id="v6.128cd" n="6.128cd">kuḍyādipratibandho 'pi yujyate mātariśvanaḥ ||</p>
    <p xml:id="v6.129ab" n="6.129ab">śrotradeśābhighāte 'pi tena tīvrapravartinā |</p>
    <p xml:id="v6.129cd" n="6.129cd">tasya ca kramavartitvāt kṣayi vegātmasaṃpadaḥ ||</p>
    <p xml:id="v6.130ab" n="6.130ab">saṃskārakramatīvratvamandatādinimittatā |</p>
    <p xml:id="v6.130cd" n="6.130cd">imam eva ca saṃskāraṃ śabdagrahaṇakāraṇam ||</p>
    <p xml:id="v6.131ab" n="6.131ab">ke cit tu paṇḍitam manyāḥ śrotram ity abhimanvate |</p>
    <p xml:id="v6.131cd" n="6.131cd">saṃjñāsañcāraṇāc caiṣāṃ bahumānaḥ svacetasi ||</p>
    <p xml:id="v6.132ab" n="6.132ab">mudhaiṣāṃ bahumāno 'yaṃ vastvanutpādya kiñ cana |</p>
    <p xml:id="v6.132cd" n="6.132cd">dhvanijanyād dhi saṃskārāc chrotraṃ nānyat pradarśitam ||</p>
    <p xml:id="v6.133ab" n="6.133ab">taṃ muktvā śrotraśabdena kiṃ dṛṣṭam adhikaṃ ca taiḥ |</p>
    <p xml:id="v6.133cd" n="6.133cd">evañ jātīyakān arthān phalena pratipāditān ||</p>
    <p xml:id="v6.134ab" n="6.134ab">lokaḥ saṃskāraśabdena sāmānyenaiva jalpati |</p>
    <p xml:id="v6.134cd" n="6.134cd">śrotraśabdo viśeṣeṇa tatrāvijñātasaṅgatiḥ ||</p>
    <p xml:id="v6.135ab" n="6.135ab">siddhaṃ svārthaṃ parityajya nābhidhānena vartate |</p>
    <p xml:id="v6.135cd" n="6.135cd">ādāvaparibhāṣyatvaṃ bhāṣyakāro yadabravīt ||</p>
    <p xml:id="v6.136ab" n="6.136ab">padārtheṣu bhavet teṣāṃ tadatikramaṇaṃ phalam |</p>
    <p xml:id="v6.136cd" n="6.136cd">saṃskāravyatirikte ca sarvalokasya vastuni ||</p>
    <p xml:id="v6.137ab" n="6.137ab">śrotraśabdaḥ prasiddhaḥ san svāc chandyenāpanīyate |</p>
    <p xml:id="v6.137cd" n="6.137cd">indriyāṇām abhivyaktir garbhasthasyaiva dehinaḥ ||</p>
    <p xml:id="v6.138ab" n="6.138ab">prākkāryād āgamaiḥ siddhā tatpradveṣeṇa laṅghyate |</p>
    <p xml:id="v6.138cd" n="6.138cd">na ca śabdārthasambandhaḥ kartuṃ yogyaḥ kathañ cana ||</p>
    <p xml:id="v6.139ab" n="6.139ab">kṣaṇikaśrotrapakṣe ca so 'vaśyaṃ kṛtako bhavet |</p>
    <p xml:id="v6.139cd" n="6.139cd">saṃskāre tulyam etac cet, na saṃskārāntarasthiteḥ ||</p>
    <p xml:id="v6.140ab" n="6.140ab">saṃskāraśabdavācyā hi ke cid varṣaśatāny api |</p>
    <p xml:id="v6.140cd" n="6.140cd">dhriyante tena tacchabdasambandho na vinaśyati ||</p>
    <p xml:id="v6.141ab" n="6.141ab">śrotraśabdaḥ punaḥ pūrva saṃskārād uttaratra tu |</p>
    <p xml:id="v6.141cd" n="6.141cd">ekadeśanibaddhe hi sarvadārthe pratiṣṭhitaḥ ||</p>
    <p xml:id="v6.142ab" n="6.142ab">śakyaṃ ca ghriyamāṇatvam indriyatvāt tvagāditvat |</p>
    <p xml:id="v6.142cd" n="6.142cd">vaktuṃ śrotrasya tenātra kṣaṇikotpattyasambhavaḥ ||</p>
    <p xml:id="v6.143ab" n="6.143ab">yadi ca dhvanisasamparkāc chrotram evopajāyate |</p>
    <p xml:id="v6.143cd" n="6.143cd">badhirasyāpi tajjanma kimarthaṃ nopalabhyate ||</p>
    <p xml:id="v6.144ab" n="6.144ab">yad yasya nāsti tat tasya sutarāṃ jananakṣamam |</p>
    <p xml:id="v6.144cd" n="6.144cd">tasmād apekṣitaṃ śrotraṃ badhirasyāpi jāyatām ||</p>
    <p xml:id="v6.145ab" n="6.145ab">saṃskāre 'py aviśiṣṭaṃ cet, nāsāv upahatendriye |</p>
    <p xml:id="v6.145cd" n="6.145cd">śrotramācchāditaṃ doṣaiḥ saṃskartuṃ dhvanayo 'kṣamāḥ ||</p>
    <p xml:id="v6.146ab" n="6.146ab">utpadyamānapakṣe tu na kiñ cit pratibandhanam |</p>
    <p xml:id="v6.146cd" n="6.146cd">śrotram ākāśadeśaṃ ca bhautikendriyavādinaḥ ||</p>
    <p xml:id="v6.147ab" n="6.147ab">yamāhus tasya sadbhāvaḥ prāgdhvaneḥ kena vāryate |</p>
    <p xml:id="v6.147cd" n="6.147cd">siddhasya ca padārthasya yānyataḥ kāryaṃ yogyatā ||</p>
    <p xml:id="v6.148ab" n="6.148ab">saṃskāraśabdavācyatvāt sā yuktyā vāryate kayā |</p>
    <p xml:id="v6.148cd" n="6.148cd">lokāgamaprasiddheṣu padārtheṣv anyathā vacaḥ ||</p>
    <p xml:id="v6.149ab" n="6.149ab">tanmudhākhedakāri syād goviṣāṇāśanopamam |</p>
    <p xml:id="v6.149cd" n="6.149cd">yadi tv avaśyaṃ kartavyastārkikoktiviparyayaḥ ||</p>
    <p xml:id="v6.150ab" n="6.150ab">tato vedānusāreṇa kāryā dikśrotratāmatiḥ |</p>
    <p xml:id="v6.150cd" n="6.150cd">diśaḥ śrotram iti hy etat pralayeṣv abhidhīyate ||</p>
    <p xml:id="v6.151ab" n="6.151ab">tac ca prakṛtigāmitvavacanaṃ cakṣurādivat |</p>
    <p xml:id="v6.151cd" n="6.151cd">sūryam asya tathā cakṣuruktaṃ gamayatād iti ||</p>
    <p xml:id="v6.152ab" n="6.152ab">tejaḥ prakṛtivijñānaṃ tathā śrotraṃ digātmakam |</p>
    <p xml:id="v6.152cd" n="6.152cd">dik ca sarvaṃgataukā ca yāvad vyoma vyavasthitā ||</p>
    <p xml:id="v6.153ab" n="6.153ab">karṇacchidraparicchannā śrtotram ākāśadeśavat |</p>
    <p xml:id="v6.153cd" n="6.153cd">yāvāṃś ca kaṇabhugnyāyo nabhobhāgaprakalpane ||</p>
    <p xml:id="v6.154ab" n="6.154ab">digbhāge tu samasto 'sau, āgamāt tu viśiṣyate |</p>
    <p xml:id="v6.154cd" n="6.154cd">tasmād digdravyabhāgo yaḥ puṇyāpuṇyavaśīkṛtaḥ ||</p>
    <p xml:id="v6.155ab" n="6.155ab">karṇacchidraparicchinnaḥ śrotraṃ saṃskriyate ca saḥ |</p>
    <p xml:id="v6.155cd" n="6.155cd">tasmāt svato 'navasthānaṃ parastādity asiddhatā ||</p>
    <p xml:id="v6.156ab" n="6.156ab">pratyayasyānavasthānaṃ vyomny api sthagite 'sti naḥ |</p>
    <p xml:id="v6.156cd" n="6.156cd">na ca tasmin vināśitvaṃ dravye 'dravyātmake sati ||</p>
    <p xml:id="v6.157ab" n="6.157ab">tatrānumānabuddhiś cet, śabde 'py astīti gamyatām |</p>
    <p xml:id="v6.157cd" n="6.157cd">karoter yac ca karmatvāt kṛtakatvam udāhṛtam ||</p>
    <p xml:id="v6.158ab" n="6.158ab">arthas tāvadasiddho 'yam abhidhānam athocyate |</p>
    <p xml:id="v6.158cd" n="6.158cd">tatrāpi vyabhicāritvaṃ tatkriyājanmavādinaḥ ||</p>
    <p xml:id="v6.159ab" n="6.159ab">gomayādāvatajjanye 'py eṣa śabdo hi dṛśyate |</p>
    <p xml:id="v6.159cd" n="6.159cd">yathā kathañ cid iṣṭaṃ cet kāryatvaṃ gomayādiṣu ||</p>
    <p xml:id="v6.160ab" n="6.160ab">tathāpy ākāśamātratvaṃ kuruṣv ety atra dṛśyate |</p>
    <p xml:id="v6.160cd" n="6.160cd">varaṇābhāvamātratvāt kāryam eveti cet, na tat ||</p>
    <p xml:id="v6.161ab" n="6.161ab">bauddhānām api nābhāvaḥ svayaṃsiddho hi janyate |</p>
    <p xml:id="v6.161cd" n="6.161cd">mṛdāṃ deśāntaraprāptir vyāpāraphalam atra hi ||</p>
    <p xml:id="v6.162ab" n="6.162ab">anāvṛtyātmakaṃ vyoma nityam eva vyavasthitam |</p>
    <p xml:id="v6.162cd" n="6.162cd">nityasya karaṇābhāvāt prayoge 'sminn athocyate ||</p>
    <p xml:id="v6.163ab" n="6.163ab">bhrāntatvaṃ gauṇatā veti śabde 'py evaṃ bhaviṣyati |</p>
    <p xml:id="v6.163cd" n="6.163cd">prāgbhāgo yaḥ surāṣṭrāṇāṃ mālavānāṃ sa dakṣiṇaḥ ||</p>
    <p xml:id="v6.164ab" n="6.164ab">prāgbhāgaḥ punar etaṣāṃ teṣām uttarataḥ sthitaḥ |</p>
    <p xml:id="v6.164cd" n="6.164cd">tena sūryoditer deśau bhinnāv ubhayavāsinām ||</p>
    <p xml:id="v6.165ab" n="6.165ab">dṛṣṭau saviturekatve 'py ato 'naikāntiko bhavet |</p>
    <p xml:id="v6.165cd" n="6.165cd">paśyanty eke ca yaddeśāv udayās tamayau raveḥ ||</p>
    <p xml:id="v6.166ab" n="6.166ab">tāvatyevābhimanyante parastāt tannivāsinaḥ |</p>
    <p xml:id="v6.166cd" n="6.166cd">na ca bhinnā nirīkṣyante tena nādityabhinnatā ||</p>
    <p xml:id="v6.167ab" n="6.167ab">madhyāhne sarvaṃ puṃsāṃ syād ekaṃ copari darśanam |</p>
    <p xml:id="v6.167cd" n="6.167cd">yo yo gṛhītaḥ sarvasmāt purataḥ savitekṣyate ||</p>
    <p xml:id="v6.168ab" n="6.168ab">tadantarādhikātmā ca bhāti tenāgrataḥ sthitaḥ |</p>
    <p xml:id="v6.168cd" n="6.168cd">viprakṛṣṭāntarāṇāṃ ca stokadeśe 'pi dṛśyate ||</p>
    <p xml:id="v6.169ab" n="6.169ab">siddhabhinnāgradeśānāṃ dūradeśasamānatā |</p>
    <p xml:id="v6.169cd" n="6.169cd">tatrāpi viprakṛṣṭasya sannidhyadhyāsakāritā ||</p>
    <p xml:id="v6.170ab" n="6.170ab">deśabhrāntir bhavet puṃsāṃ tattaddeśam apaśyatām |</p>
    <p xml:id="v6.170cd" n="6.170cd">śabde tu kiṃnimittaiṣā, tatrāpi vyāpitākṛtā ||</p>
    <p xml:id="v6.171ab" n="6.171ab">yo yo gṛhītaḥ sarvasmin deśe śabdo 'pi dṛśyate |</p>
    <p xml:id="v6.171cd" n="6.171cd">na cāsyāvayavāḥ santi yena vartteta bhāgaśaḥ ||</p>
    <p xml:id="v6.172ab" n="6.172ab">śabdo varttata ity evam, tatra sarvātmakaś ca saḥ |</p>
    <p xml:id="v6.172cd" n="6.172cd">vyañjakadhvanyadhīnatvāt taddeśe tu sa gṛhyate ||</p>
    <p xml:id="v6.173ab" n="6.173ab">na ca dhvanīnāṃ sāmarthyaṃ vyāptuṃ vyoma nirantaram |</p>
    <p xml:id="v6.173cd" n="6.173cd">tenāvicchinnarūpeṇa nāsau sarvatra gṛhyate ||</p>
    <p xml:id="v6.174ab" n="6.174ab">dhvanīnāṃ bhinnadeśatvaṃ śrutis tatrānurudhyate |</p>
    <p xml:id="v6.174cd" n="6.174cd">apūritāntarālatvād vicchedaś cāvasīyate ||</p>
    <p xml:id="v6.175ab" n="6.175ab">teṣāṃ cālpakadeśatvāc chabdasyāvibhutāmatiḥ |</p>
    <p xml:id="v6.175cd" n="6.175cd">gatimadvegavattvābhyāṃ te cāyānti yato yataḥ ||</p>
    <p xml:id="v6.176ab" n="6.176ab">śrotā tatas tataḥ śabdamāyāntam iva manyate |</p>
    <p xml:id="v6.176cd" n="6.176cd">sūryasya bhinnadeśatvaṃ nanv ekena na gṛhyate ||</p>
    <p xml:id="v6.177ab" n="6.177ab">na nāma sarvathā tāvad dṛṣṭāsyānekadeśatā |</p>
    <p xml:id="v6.177cd" n="6.177cd">saviśeṣaṇahetuś cet tathāpi vyabhicāritā ||</p>
    <p xml:id="v6.178ab" n="6.178ab">dṛśyate bhinnadeśo 'yam ity eko 'pi hi buddhyate |</p>
    <p xml:id="v6.178cd" n="6.178cd">jalapātreṣu caikena nānekaḥ savitekṣyate ||</p>
    <p xml:id="v6.179ab" n="6.179ab">yugapat, na ca bhedasya pramāṇaṃ tulyavedanāt |</p>
    <p xml:id="v6.179cd" n="6.179cd">āhaikena nimittena pratipātraṃ pṛthak pṛthak ||</p>
    <p xml:id="v6.180ab" n="6.180ab">bhinnāni pratibimbāni jāyante yugapanmama |</p>
    <p xml:id="v6.180cd" n="6.180cd">atra brūmo yadā tāvajjale saureṇa tejasā ||</p>
    <p xml:id="v6.181ab" n="6.181ab">sphuratā cākṣuṣaṃ tejaḥ pratisrotaḥ pravarttitam |</p>
    <p xml:id="v6.181cd" n="6.181cd">svadeśa eva gṛhṇāti savitāram anekadhā ||</p>
    <p xml:id="v6.182ab" n="6.182ab">bhinnamūrtiṃ yathā pātraṃ tadāsyānekatā kutaḥ |</p>
    <p xml:id="v6.182cd" n="6.182cd">īṣannimīlite 'ṅgulyā yathā cakṣuṣi dṛśyate ||</p>
    <p xml:id="v6.183ab" n="6.183ab">pṛthageko 'pi bhinnatvāc cakṣurvṛttes tathaiva naḥ |</p>
    <p xml:id="v6.183cd" n="6.183cd">anye tu codayanty atra pratibimbodayaiṣiṇaḥ ||</p>
    <p xml:id="v6.184ab" n="6.184ab">sa eva cet pratīyeta kasmān nopari dṛśyate |</p>
    <p xml:id="v6.184cd" n="6.184cd">kūpādiṣu kuto 'dhastāt pratibimbekṣaṇaṃ bhavet ||</p>
    <p xml:id="v6.185ab" n="6.185ab">prāṅmukho darpaṇaṃ paśyan syāc cet pratyaṅmukhaḥ katham |</p>
    <p xml:id="v6.185cd" n="6.185cd">tatraiva bodhayed arthaṃ bahiryātaṃ yadindriyam ||</p>
    <p xml:id="v6.186ab" n="6.186ab">tata etad bhaved evaṃ śarīre tat tu bodhakam |</p>
    <p xml:id="v6.186cd" n="6.186cd">apsūryadarśināṃ nityaṃ cakṣurdvedhā pravarttate ||</p>
    <p xml:id="v6.187ab" n="6.187ab">ekamūrdhvamadhastāc ca tatrordhvāṃśaprakāśitam |</p>
    <p xml:id="v6.187cd" n="6.187cd">adhiṣṭhānānṛjusthatvān nātmā sūryaṃ prapadyate ||</p>
    <p xml:id="v6.188ab" n="6.188ab">pāramparyārpitaṃ santamavāgvṛttyā tu budhyate |</p>
    <p xml:id="v6.188cd" n="6.188cd">ūrdhvavṛttes tadekatvādavāgiva ca manyate ||</p>
    <p xml:id="v6.189ab" n="6.189ab">adhastād eva tenārkaḥ, sāntarālaḥ pratīyate |</p>
    <p xml:id="v6.189cd" n="6.189cd">evaṃ prāgbhūtayā vṛttyā pratyagvṛttisamarpitam ||</p>
    <p xml:id="v6.190ab" n="6.190ab">budhyamāno mukhaṃ bhrāntyā pratyagity avagacchati |</p>
    <p xml:id="v6.190cd" n="6.190cd">anekadeśavṛttau vā saty api pratibimbake ||</p>
    <p xml:id="v6.191ab" n="6.191ab">samānabuddhigamyatvān nānātvaṃ naiva vidyate |</p>
    <p xml:id="v6.191cd" n="6.191cd">vaktṛvaktrapradeśānāṃ bhinnatvād bhinnadeśatā ||</p>
    <p xml:id="v6.192ab" n="6.192ab">śrotrāgamanapakṣe syāt taddeśe tv ekadeśatā |</p>
    <p xml:id="v6.192cd" n="6.192cd">adhiṣṭhānābahirvṛtter anyasmin saty apīndriye ||</p>
    <p xml:id="v6.193ab" n="6.193ab">taddeśāḥ karṇaśaṣkulyo gṛhyeran gamane sati |</p>
    <p xml:id="v6.193cd" n="6.193cd">iyaṃ tu vaktranekatve śrotraikatve ca kalpanā ||</p>
    <p xml:id="v6.194ab" n="6.194ab">vaktaryekatra bhinneṣu śrtotṛṣu syād viparyayaḥ |</p>
    <p xml:id="v6.194cd" n="6.194cd">tatra hi śrotradeśānāṃ bhinnatvād bhinnadeśatā ||</p>
    <p xml:id="v6.195ab" n="6.195ab">tadāgame tu vaktrekyādekadeśatvasambhavaḥ |</p>
    <p xml:id="v6.195cd" n="6.195cd">dhvanyāgatyā yadi bhrāntir itaratrāpi sā samā ||</p>
    <p xml:id="v6.196ab" n="6.196ab">bhinnavyañjakatālvādideśabhedād bhaviṣyati |</p>
    <p xml:id="v6.196cd" n="6.196cd">sūtreṇa yugapadbhāvaḥ śrotraikatvād udāhṛtaḥ ||</p>
    <p xml:id="v6.197ab" n="6.197ab">atas tadanusāreṇa yady apītyādikīrtanam |</p>
    <p xml:id="v6.197cd" n="6.197cd">deśabhedena bhinnatvam ity etac cānumānikam ||</p>
    <p xml:id="v6.198ab" n="6.198ab">pratyakṣas tu sa eveti pratyayas tena bādhakaḥ |</p>
    <p xml:id="v6.198cd" n="6.198cd">paryāyeṇa yathā caiko bhinnān deśān vrajann api ||</p>
    <p xml:id="v6.199ab" n="6.199ab">devadatto na bhidyeta tathā śabdo na bhidyate |</p>
    <p xml:id="v6.199cd" n="6.199cd">jñātaikatvo yathaivāsau dṛśyamānaḥ punaḥ punaḥ ||</p>
    <p xml:id="v6.200ab" n="6.200ab">na bhinnaḥ kālabhedena tathā śabdo na deśataḥ |</p>
    <p xml:id="v6.200cd" n="6.200cd">paryāyād avirodhaś ced, vyāpitvād api dṛśyatām ||</p>
    <p xml:id="v6.201ab" n="6.201ab">dṛṣṭasiddhau hi yo dharmaḥ sarvathā so 'bhyupeyate |</p>
    <p xml:id="v6.201cd" n="6.201cd">varṇāntaravikāryatvād iti yoktā vināśitā ||</p>
    <p xml:id="v6.202ab" n="6.202ab">ukte ca hetusiddhyartha sādṛśyasmaraṇe punaḥ |</p>
    <p xml:id="v6.202cd" n="6.202cd">tatra smṛter asiddhatvam, na hy evaṃ pāṇiner vacaḥ ||</p>
    <p xml:id="v6.203ab" n="6.203ab">ikārapariṇāmena yakāraḥ kriyatām iti |</p>
    <p xml:id="v6.203cd" n="6.203cd">siddhe śabdārthasambandhe tacchāstraṃ hi pravarttate ||</p>
    <p xml:id="v6.204ab" n="6.204ab">prayoganiyamārthāya na caivaṃ siddhatā bhavet |</p>
    <p xml:id="v6.204cd" n="6.204cd">bhinnaprasiddhayos tena dadhi dadhyeti śabdayoḥ ||</p>
    <p xml:id="v6.205ab" n="6.205ab">ācakṣāṇena sādhutvaṃ dadhītyautsargikaḥ kṛtaḥ |</p>
    <p xml:id="v6.205cd" n="6.205cd">anvākhyātuṃ svarūpeṇa dadhyaśabdaṃ ca veditum ||</p>
    <p xml:id="v6.206ab" n="6.206ab">svaśāstre laghubodhārtham ekatvam iva darśitam |</p>
    <p xml:id="v6.206cd" n="6.206cd">tatrāci parataḥ siddhaṃ dadhyaśabdaṃ nivarttayan ||</p>
    <p xml:id="v6.207ab" n="6.207ab">dadhīti śāstrataḥ prāptaḥ so 'yaṃ tenaiva vāryate |</p>
    <p xml:id="v6.207cd" n="6.207cd">ikprayogaprasaṅge tu yaṇ sādhur iti gamyate ||</p>
    <p xml:id="v6.208ab" n="6.208ab">paramārthas tu naivāsmin vikāro 'bhūt kadā cana |</p>
    <p xml:id="v6.208cd" n="6.208cd">kevalaṃ yat tu sādṛśyaṃ tadanaikāntikīkṛtam ||</p>
    <p xml:id="v6.209ab" n="6.209ab">kunde dadhyavikāre 'pi tatsādṛśyaṃ hi dṛśyate |</p>
    <p xml:id="v6.209cd" n="6.209cd">nāsti sarvātmanā taccecchabde 'pi sthānamātrakam ||</p>
    <p xml:id="v6.210ab" n="6.210ab">tenaitayor asiddhatvāt mūlahetor asiddhatā |</p>
    <p xml:id="v6.210cd" n="6.210cd">kāraṇānuvidhāyitvaṃ yac cālpatvamahattvayoḥ ||</p>
    <p xml:id="v6.211ab" n="6.211ab">tadasiddhaṃ na varṇo hi vardhate na padaṃ kva cit |</p>
    <p xml:id="v6.211cd" n="6.211cd">varṇāntarajanau tāvat tatpadatvaṃ vihanyate ||</p>
    <p xml:id="v6.212ab" n="6.212ab">apadaṃ hi bhaved etad yadi vā syāt padāntaram |</p>
    <p xml:id="v6.212cd" n="6.212cd">varṇo 'navayavatvāt tu vṛddhihrāsau na gacchati ||</p>
    <p xml:id="v6.213ab" n="6.213ab">vyomādivad ato 'siddhā vṛddhir asya svarūpataḥ |</p>
    <p xml:id="v6.213cd" n="6.213cd">atha tādrūpyavijñānaṃ hetur ity abhidhīyate ||</p>
    <p xml:id="v6.214ab" n="6.214ab">tathāpi vyabhicāritvaṃ śabdatve 'pi hi tanmatiḥ |</p>
    <p xml:id="v6.214cd" n="6.214cd">vyaktyalpatvamahattve ca yad yathānuvidhīyate ||</p>
    <p xml:id="v6.215ab" n="6.215ab">tathaivānuvidhānārthaṃ dhvanyalpatvamahattvayoḥ |</p>
    <p xml:id="v6.215cd" n="6.215cd">vyaṅgyānāṃ caitadastīti loke 'py aikāntikaṃ na tat ||</p>
    <p xml:id="v6.216ab" n="6.216ab">darpaṇālpamahattve 'pi dṛśyate 'nupatanmukham |</p>
    <p xml:id="v6.216cd" n="6.216cd">na syād avyaṅgyatā tasya tatkriyājanyatāpi vā ||</p>
    <p xml:id="v6.217ab" n="6.217ab">na cāsyoccāraṇādanyā vidyate janikā kriyā |</p>
    <p xml:id="v6.217cd" n="6.217cd">yathā mahatyāṃ khātāyāṃ mṛdi vyomni mahattvadhīḥ ||</p>
    <p xml:id="v6.218ab" n="6.218ab">alpāyām alpadhīr evam atyantākṛtake sati |</p>
    <p xml:id="v6.218cd" n="6.218cd">tenātraivaṃ paropādhiḥ śabdavṛddhau matibhramaḥ ||</p>
    <p xml:id="v6.219ab" n="6.219ab">na casyūlatvasūkṣmatve lakṣyete śabdavṛttinī |</p>
    <p xml:id="v6.219cd" n="6.219cd">buddhitīvratvamandatve mahattvālpatvakalpanā ||</p>
    <p xml:id="v6.220ab" n="6.220ab">sā ca paṭvī bhavaty eva mahātejaḥprakāśite |</p>
    <p xml:id="v6.220cd" n="6.220cd">mandaprakāśite mandā ghaṭādāv api sarvadā ||</p>
    <p xml:id="v6.221ab" n="6.221ab">evaṃ dīrghādayaḥ sarve dhvanidharmā iti sthitam |</p>
    <p xml:id="v6.221cd" n="6.221cd">nādo vāyuguṇas tadvān vāyur vā yadi kalpyate ||</p>
    <p xml:id="v6.222ab" n="6.222ab">varṇānāṃ śrotragamyatvān na ca ye śrotragocarāḥ |</p>
    <p xml:id="v6.222cd" n="6.222cd">tatrāvarṇātmakaḥ śabdaḥ śaṅkhādeḥ śrūyate katham ||</p>
    <p xml:id="v6.223ab" n="6.223ab">dhvanīnāṃ śrotragamyatvaṃ tasmāt ke cit pracakṣate |</p>
    <p xml:id="v6.223cd" n="6.223cd">mārutapreritās te ca kurvanti śrotrasaṃskṛtim ||</p>
    <p xml:id="v6.224ab" n="6.224ab">varṇavyaktau ca dṛṣṭatvāt teṣāṃ nādṛṣṭakalpanā |</p>
    <p xml:id="v6.224cd" n="6.224cd">anye tu varṇayanty atra pūrvoktadhvanivādinaḥ ||</p>
    <p xml:id="v6.225ab" n="6.225ab">marutām eva nānātvād ghoṣaśrutyupapādanam |</p>
    <p xml:id="v6.225cd" n="6.225cd">tatra tālvādisaṃyogavibhāgaiḥ preritāḥ sphuṭam ||</p>
    <p xml:id="v6.226ab" n="6.226ab">vyañjanti varṇam anye tu śabdatvaṃ sarvavarṇabhāk |</p>
    <p xml:id="v6.226cd" n="6.226cd">varṇasarvagatatvāt tu nāpadyeta nirāśrayam ||</p>
    <p xml:id="v6.227ab" n="6.227ab">na ca paryanuyogaḥ syāt kva varṇe vyaktir ity ayam |</p>
    <p xml:id="v6.227cd" n="6.227cd">eta eva ca te pūrvam uktā bodhānuvarttinaḥ ||</p>
    <p xml:id="v6.228ab" n="6.228ab">yeṣāṃ pracayanānātvād vṛttibhedaḥ pratīyate |</p>
    <p xml:id="v6.228cd" n="6.228cd">yad vā jātyantaraṃ santu sarvathā kāryahetukam ||</p>
    <p xml:id="v6.229ab" n="6.229ab">tvatpakṣavad dhvanīnāṃ naḥ śaktibhedaprakalpanam |</p>
    <p xml:id="v6.229cd" n="6.229cd">darśanasya parārthatvaṃ yadi nāma pratīyate ||</p>
    <p xml:id="v6.230ab" n="6.230ab">śabdasya kim ihāyātaṃ yena nityo 'bhyupeyate |</p>
    <p xml:id="v6.230cd" n="6.230cd">anityeṣv api dṛṣṭatvād dvīpajvālāghaṭādiṣu ||</p>
    <p xml:id="v6.231ab" n="6.231ab">parārthadarśanatvasya dharmatve 'pi na hetutā |</p>
    <p xml:id="v6.231cd" n="6.231cd">vinā sādharmyadṛṣṭāntād viruddho vā bhaved ayam ||</p>
    <p xml:id="v6.232ab" n="6.232ab">nityānām aprayogitvam aṇūnām api daśyate |</p>
    <p xml:id="v6.232cd" n="6.232cd">arthapratyāyanaṃ caiṣa janmanaiva kariṣyati ||</p>
    <p xml:id="v6.233ab" n="6.233ab">vināpi sthāsnurūpeṇa saṃyogādīn yathā kriyā |</p>
    <p xml:id="v6.233cd" n="6.233cd">pūrvālocanam etasya bhūtasmṛtyā ca karmavat ||</p>
    <p xml:id="v6.234ab" n="6.234ab">tasmān na viniyojyatvāt prāgastitvaṃ ghaṭādivat |</p>
    <p xml:id="v6.234cd" n="6.234cd">prakāśitaṃ yathā cārthaṃ tejasā kena cit purā ||</p>
    <p xml:id="v6.235ab" n="6.235ab">na vā bhūyopi buddhyante śabdād api tathā bhavet |</p>
    <p xml:id="v6.235cd" n="6.235cd">darśanasya parārthatve yadasiddhyādi codyate ||</p>
    <p xml:id="v6.236ab" n="6.236ab">tatkāṣṭhadahano vahnirabdāhārthaṃ niyujyate |</p>
    <p xml:id="v6.236cd" n="6.236cd">anumānaprayoge hi vaktum ityādi yujyate ||</p>
    <p xml:id="v6.237ab" n="6.237ab">arthāpattir iyaṃ coktā pakṣadharmādivarjitā |</p>
    <p xml:id="v6.237cd" n="6.237cd">yadi nāśini nitye vā vināśiny eva vā bhavet ||</p>
    <p xml:id="v6.238ab" n="6.238ab">śabde vācakasāmarthyam, tato dūṣaṇam ucyatām |</p>
    <p xml:id="v6.238cd" n="6.238cd">phalavad vyavahārāṅgabhūtārthapratyayāṅgatā ||</p>
    <p xml:id="v6.239ab" n="6.239ab">niṣphalatvena śabdasya yogyatvād avadhāryate |</p>
    <p xml:id="v6.239cd" n="6.239cd">parīkṣyamāṇas tenāsya yuktyā nityavināśayoḥ ||</p>
    <p xml:id="v6.240ab" n="6.240ab">sa dharmo 'bhyupagantavyo yaḥ pradhānaṃ na bādhate |</p>
    <p xml:id="v6.240cd" n="6.240cd">na hy aṅgāṅgānurodhena pradhānaphalabādhanam ||</p>
    <p xml:id="v6.241ab" n="6.241ab">yujyate, nāśipakṣe ca tadekāntāt prasajyate |</p>
    <p xml:id="v6.241cd" n="6.241cd">na hy adṛṣṭārthasambandhaḥ śabdo bhavati vācakaḥ ||</p>
    <p xml:id="v6.242ab" n="6.242ab">tathā cet syād apūrvo 'pi sarvaḥ sarvaṃ prakāśayet |</p>
    <p xml:id="v6.242cd" n="6.242cd">sambandhadarśanaṃ cāsya nānityasyopapadyate ||</p>
    <p xml:id="v6.243ab" n="6.243ab">sambandhajñānasiddhiś ced dhruvaṃ kālāntarasthitiḥ |</p>
    <p xml:id="v6.243cd" n="6.243cd">anyasmin jñātasambandhe na cānyo vācako bhavet ||</p>
    <p xml:id="v6.244ab" n="6.244ab">gośabdejñātasambandhe nāśvaśabdo hi vācakaḥ |</p>
    <p xml:id="v6.244cd" n="6.244cd">athānyo 'pi svabhāvena kaś cid evāvabodhakaḥ ||</p>
    <p xml:id="v6.245ab" n="6.245ab">tatrānibandhane na syāt ko 'sāv iti viniścayaḥ |</p>
    <p xml:id="v6.245cd" n="6.245cd">yataḥ pratyaya ity evaṃ vyavahāro 'vakalpate ||</p>
    <p xml:id="v6.246ab" n="6.246ab">śrotāṇāṃ syād apītthaṃ tu vaktāṇāṃ nāvakalpate |</p>
    <p xml:id="v6.246cd" n="6.246cd">ajñātvā kam asau śabdam ādāv eva vivakṣati ||</p>
    <p xml:id="v6.247ab" n="6.247ab">jānāti ced avaśyaṃ sa pūrvaṃ tenāvadhāritaḥ |</p>
    <p xml:id="v6.247cd" n="6.247cd">tejaḥ pratyakṣaśeṣatvān na tattve 'pi prakāśakam ||</p>
    <p xml:id="v6.248ab" n="6.248ab">sadṛśatvāt pratītiś cet, taddvāreṇāpy avācakaḥ |</p>
    <p xml:id="v6.248cd" n="6.248cd">kasya caikasya sādṛśyāt kalpyatāṃ vācako 'paraḥ ||</p>
    <p xml:id="v6.249ab" n="6.249ab">adṛṣṭasaṅgatitvena sarveṣāṃ tulyatā yataḥ |</p>
    <p xml:id="v6.249cd" n="6.249cd">arthavān pūrvadṛṣṭaś cet, tasya tāvān kutaḥ kṣaṇaḥ ||</p>
    <p xml:id="v6.250ab" n="6.250ab">dvistrir vānupalabdho hi nārthavān sampratīyate |</p>
    <p xml:id="v6.250cd" n="6.250cd">apratītānyaśabdānāṃ tatkāle 'sāv anarthakaḥ ||</p>
    <p xml:id="v6.251ab" n="6.251ab">sa evānyaśrutīnāṃ syād arthavān iti vismayaḥ |</p>
    <p xml:id="v6.251cd" n="6.251cd">athāsya vidyamānā 'pi kaiś cid artho na gamyate ||</p>
    <p xml:id="v6.252ab" n="6.252ab">tattulyam uttarasyeti kiṃ sādṛśyena vācakaḥ |</p>
    <p xml:id="v6.252cd" n="6.252cd">anarthakatvam asya syād arthānanyaśrutīn prati ||</p>
    <p xml:id="v6.253ab" n="6.253ab">pūrvasminn api tatsattvāt sarvānarthakatā bhavet |</p>
    <p xml:id="v6.253cd" n="6.253cd">arthavatsadṛśatvena yo vā śrutavatāṃ mataḥ ||</p>
    <p xml:id="v6.254ab" n="6.254ab">mukhyo 'sāvaśrutīnāṃ syāt, tadekatve na yujyate |</p>
    <p xml:id="v6.254cd" n="6.254cd">sambandhākaraṇe yuktis taduktam iti kathyate ||</p>
    <p xml:id="v6.255ab" n="6.255ab">śabdānityatvapakṣe 'pi viśeṣeṇa sa duṣkaraḥ |</p>
    <p xml:id="v6.255cd" n="6.255cd">śabdaṃ tāvad anuccārya sambandhakaraṇaṃ kutaḥ ||</p>
    <p xml:id="v6.256ab" n="6.256ab">na coccāritaṣṭasya sambandhena prayojanam |</p>
    <p xml:id="v6.256cd" n="6.256cd">tenāsambaddhya naṣṭatvāt pūrvas tāvad anarthakaḥ ||</p>
    <p xml:id="v6.257ab" n="6.257ab">uttaro 'kṛtasambandho vijñāyetārthavān katham |</p>
    <p xml:id="v6.257cd" n="6.257cd">śabdoccāraṇasambandhakaraṇavyāvahārikāḥ ||</p>
    <p xml:id="v6.258ab" n="6.258ab">kriyāḥ kramasvabhāvatvāt kaḥ kuryād yugapat kva cit |</p>
    <p xml:id="v6.258cd" n="6.258cd">deśakālādibhedānāṃ puṃsā śabdāntaraśruteḥ ||</p>
    <p xml:id="v6.259ab" n="6.259ab">pūrvaṃ kṛtrimasambandhe 'py ekaḥ śabdo na sidhyati |</p>
    <p xml:id="v6.259cd" n="6.259cd">sambandhakathane 'py asya syād evaiṣā nirākṛtiḥ ||</p>
    <p xml:id="v6.260ab" n="6.260ab">naṣṭāsadvarttamāneṣu nākhyānasya hi sambhavaḥ |</p>
    <p xml:id="v6.260cd" n="6.260cd">arthavān kataraḥ śabdaḥ śroturvaktrā ca kathyatām ||</p>
    <p xml:id="v6.261ab" n="6.261ab">yadā pūrvaśrutaṃ śabdaṃ nāsau śaknoti bhāṣitum |</p>
    <p xml:id="v6.261cd" n="6.261cd">na tāvad arthavantaṃ sa bravīti sadṛśaṃ badet ||</p>
    <p xml:id="v6.262ab" n="6.262ab">nārthavatsadṛśaḥ śabdaḥ śrotus tatropapadyate |</p>
    <p xml:id="v6.262cd" n="6.262cd">arthavadgrahaṇābhāvāt, na cāsāvarthavān svayam ||</p>
    <p xml:id="v6.263ab" n="6.263ab">vaktuḥ śrotṛtvavelāyām etad eva prasajyate |</p>
    <p xml:id="v6.263cd" n="6.263cd">evaṃ ca sarvavaktāṇāṃ na śabdaḥ kvacidarthavān ||</p>
    <p xml:id="v6.264ab" n="6.264ab">bhaved yady api sambandhaḥ sargādau kasya cit kṛtaḥ |</p>
    <p xml:id="v6.264cd" n="6.264cd">tasminn abuddhe naiva syād ekasmāt sadṛśe matiḥ ||</p>
    <p xml:id="v6.265ab" n="6.265ab">atha tatkālajaiḥ pumbhis tasmin śabde 'vadhārite |</p>
    <p xml:id="v6.265cd" n="6.265cd">pravṛtter anumīyeta tatsādṛśyaparamparā ||</p>
    <p xml:id="v6.266ab" n="6.266ab">tatra sambandhamārgeṇa pūrvoktena prasajyate |</p>
    <p xml:id="v6.266cd" n="6.266cd">smāryaṃ tanmūlasādṛśyaṃ tadadhīnārthaniścayāt ||</p>
    <p xml:id="v6.267ab" n="6.267ab">vastuny utpattibhinne ca dūrādārabhya kalpitam |</p>
    <p xml:id="v6.267cd" n="6.267cd">stokastokaviśeṣeṇa sādṛśyaṃ viprakṛṣyate ||</p>
    <p xml:id="v6.268ab" n="6.268ab">svaravyañjanamātrādibhedāc chabde viśeṣataḥ |</p>
    <p xml:id="v6.268cd" n="6.268cd">śālāmālā 'balāvelāśīletyādiprakalpanāt ||</p>
    <p xml:id="v6.269ab" n="6.269ab">sādṛśyāt pratipattau ca bhrāntijñānaṃ prasajyate |</p>
    <p xml:id="v6.269cd" n="6.269cd">dhūme vṛṣṭe 'gnisambandhe bāṣpād iva kṛśānuṣīḥ ||</p>
    <p xml:id="v6.270ab" n="6.270ab">evam astv iti cet brūyān naitadbādhakavarjanāt |</p>
    <p xml:id="v6.270cd" n="6.270cd">tāvatā siddham iti cet, śabdābhedo 'pi sidhyati ||</p>
    <p xml:id="v6.271ab" n="6.271ab">tathā bhinnam abhinnaṃ vā sādṛśyaṃ vyaktito bhavet |</p>
    <p xml:id="v6.271cd" n="6.271cd">evam ekam anekaṃ vā nityaṃ vānityam eva vā ||</p>
    <p xml:id="v6.272ab" n="6.272ab">bhinnatvaikatvanityatve jātir eva prakalpyate |</p>
    <p xml:id="v6.272cd" n="6.272cd">abhedānityanānātve pūrvoktenaiva tulyatā ||</p>
    <p xml:id="v6.273ab" n="6.273ab">vyaktyananyat tathaikaṃ ca sādṛśyaṃ nityam iṣyate |</p>
    <p xml:id="v6.273cd" n="6.273cd">vyaktinityatvamāpannaṃ tathā saty asmadohitam ||</p>
    <p xml:id="v6.274ab" n="6.274ab">na cāvayavasāmānyarūpā sadṛśatā tava |</p>
    <p xml:id="v6.274cd" n="6.274cd">varṇābhede hi sā sidhyen na cābhedas tvayeṣyate ||</p>
    <p xml:id="v6.275ab" n="6.275ab">gośabdatvādigatvādi pūrvam eva nirākṛtam |</p>
    <p xml:id="v6.275cd" n="6.275cd">varṇavyaktaya eva syur nityās tenāvabodhakāḥ ||</p>
    <p xml:id="v6.276ab" n="6.276ab">gośabde 'vasthite 'smākaṃ tadaśaktijakāritā |</p>
    <p xml:id="v6.276cd" n="6.276cd">gāvyāder api gobuddhir mūlaśabdānusāriṇī ||</p>
    <p xml:id="v6.277ab" n="6.277ab">syāt sādṛśyanimittā ced gauraśabdād api dhruvam |</p>
    <p xml:id="v6.277cd" n="6.277cd">tenāvyāvṛttir iṣṭātra gośabdād eva sā hi dhīḥ ||</p>
    <p xml:id="v6.278ab" n="6.278ab">nanv ānupūrvyanityatvād anityo vācako bhavet |</p>
    <p xml:id="v6.278cd" n="6.278cd">padaṃ vācakam iṣṭaṃ hi kramādhīnā ca tanmatiḥ ||</p>
    <p xml:id="v6.279ab" n="6.279ab">varṇāḥ sarvagatatvād vo na svataḥ kramavṛttayaḥ |</p>
    <p xml:id="v6.279cd" n="6.279cd">anityadhvanikāryatvāt kramasyāto vināśitā ||</p>
    <p xml:id="v6.280ab" n="6.280ab">puruṣādhīnatā cāsya tadvivakṣāvaśād bhavet |</p>
    <p xml:id="v6.280cd" n="6.280cd">varṇānāṃ nityatā tena niṣphalā paramāṇuvat ||</p>
    <p xml:id="v6.281ab" n="6.281ab">yathā saty aṇunityatve ghaṭe tadracanātmake |</p>
    <p xml:id="v6.281cd" n="6.281cd">na nityataivaṃ varṇeṣu nityeṣu padanāśitā ||</p>
    <p xml:id="v6.282ab" n="6.282ab">na ca kramād vinā varṇā vijñātāḥ pratipādakāḥ |</p>
    <p xml:id="v6.282cd" n="6.282cd">kramasyaiva padatvaṃ vastasmādevaṃ prasajyate ||</p>
    <p xml:id="v6.283ab" n="6.283ab">padaṃ varṇātiriktaṃ tu yeṣāṃ syāt kramavarjitam |</p>
    <p xml:id="v6.283cd" n="6.283cd">teṣām evārthavatyeṣā śabdanityatvakalpanā ||</p>
    <p xml:id="v6.284ab" n="6.284ab">na tāvad ānupūrvyasya padatvaṃ naḥ prasajyate |</p>
    <p xml:id="v6.284cd" n="6.284cd">na hi vastvantarādhāram etad dṛṣṭaṃ prakāśakam ||</p>
    <p xml:id="v6.285ab" n="6.285ab">dvaye saty api tenātra vijñeyo 'rthasya vācakaḥ |</p>
    <p xml:id="v6.285cd" n="6.285cd">varṇāḥ kiṃ nu kramopetāḥ kiṃ nu varṇāśrayaḥ kramaḥ ||</p>
    <p xml:id="v6.286ab" n="6.286ab">kramaḥ kramavatām aṅgam iti kiṃ yuktisādhyatā |</p>
    <p xml:id="v6.286cd" n="6.286cd">dharmamātram asau teṣāṃ na vastvantaram iṣyate ||</p>
    <p xml:id="v6.287ab" n="6.287ab">itthaṃ pratīyamānāḥ syur varṇās tenāvabodhakāḥ |</p>
    <p xml:id="v6.287cd" n="6.287cd">na ca kramasya kāryatvaṃ pūrvasiddhaparigrahāt ||</p>
    <p xml:id="v6.288ab" n="6.288ab">vaktā na hi kramaṃ kañ cid svātantryeṇa prapadyate |</p>
    <p xml:id="v6.288cd" n="6.288cd">yathaivāsya parair uktis tathaivainaṃ vivakṣati ||</p>
    <p xml:id="v6.289ab" n="6.289ab">paro 'py evam ataś cāsya, sambandhavadanityatā |</p>
    <p xml:id="v6.289cd" n="6.289cd">tenaivaṃ vyavahārāt syād akauṭasthye 'pi nityatā ||</p>
    <p xml:id="v6.290ab" n="6.290ab">yatnataḥ pratiṣedhyā naḥ puruṣāṇāṃ svatantratā |</p>
    <p xml:id="v6.290cd" n="6.290cd">varṇānām api nanv evam akauṭasthye 'pi setsyati ||</p>
    <p xml:id="v6.291ab" n="6.291ab">nityeṣu satsu varṇeṣu vyavahārāt kramodayaḥ |</p>
    <p xml:id="v6.291cd" n="6.291cd">ghaṭādiracanā yadvannityeṣu paramāṇuṣu ||</p>
    <p xml:id="v6.292ab" n="6.292ab">tadabhāve hi nirmūlā racanā nāvadhāryate |</p>
    <p xml:id="v6.292cd" n="6.292cd">aṇukalpāś ca varṇāṃśā na santīty upapāditam ||</p>
    <p xml:id="v6.293ab" n="6.293ab">parair uktān bravīmīti vivakṣā cedṛśī dhruvam |</p>
    <p xml:id="v6.293cd" n="6.293cd">tathā ca nityatāpattiḥ, na cānyaccihnam asti vaḥ ||</p>
    <p xml:id="v6.294ab" n="6.294ab">tajjātīyatvasādṛśye niṣiddhe, yat tu sambhavet |</p>
    <p xml:id="v6.294cd" n="6.294cd">śabdatvena sajātitvaṃ tulyaṃ śabdāntareṣu tat ||</p>
    <p xml:id="v6.295ab" n="6.295ab">jātyā yathā ghaṭādīnāṃ vyavahāropalakṣaṇam |</p>
    <p xml:id="v6.295cd" n="6.295cd">tathaiva cānupūrvyāder jātidvāreṇa setsyati ||</p>
    <p xml:id="v6.296ab" n="6.296ab">tālvādijātayas tāvat sarvapuṃsāṃ vyavasthitāḥ |</p>
    <p xml:id="v6.296cd" n="6.296cd">vaktā tāvad dhvanīṃs tābhir upalakṣya nirasyati ||</p>
    <p xml:id="v6.297ab" n="6.297ab">teṣāṃ ca jātayo bhinnāḥ śabdābhivyaktihetavaḥ |</p>
    <p xml:id="v6.297cd" n="6.297cd">yāvadvarṇaṃ pravartante vyaktayo vā tadanvitāḥ ||</p>
    <p xml:id="v6.298ab" n="6.298ab">tatra tālvādisaṃyogavibhāgakramapūrvakam |</p>
    <p xml:id="v6.298cd" n="6.298cd">dhvanīnām ānupūrvyaṃ syāj jātyā cobhayanityatā ||</p>
    <p xml:id="v6.299ab" n="6.299ab">yathaiva bhramaṇādīnāṃ bhāgair jātyā ca lakṣitaiḥ |</p>
    <p xml:id="v6.299cd" n="6.299cd">kramānuvṛttir evaṃ syāt tālvādidhvanivarṇabhāk ||</p>
    <p xml:id="v6.300ab" n="6.300ab">vyaktīnām eva vā saukṣmyāj jātidharmāvadhāraṇam |</p>
    <p xml:id="v6.300cd" n="6.300cd">tadvaśena ca varṇānāṃ vyāpitve 'pi kramagrahaḥ ||</p>
    <p xml:id="v6.301ab" n="6.301ab">evaṃ dhvaniguṇān sarvān nityatvena vyavasthitān |</p>
    <p xml:id="v6.301cd" n="6.301cd">varṇā anupatantaḥ syur arthabhedāvabodhinaḥ ||</p>
    <p xml:id="v6.302ab" n="6.302ab">ānupūrvī ca varṇānāṃ hrasvadīrghaplutāś ca ye |</p>
    <p xml:id="v6.302cd" n="6.302cd">kālasya pravibhāgās tair jāyante dhvanyupādhayaḥ ||</p>
    <p xml:id="v6.303ab" n="6.303ab">kālaś caiko vibhur nityaḥ, pravibhakto 'pi gamyate |</p>
    <p xml:id="v6.303cd" n="6.303cd">varṇavat, sarvabhāveṣu vyajyate kena cit kva cit ||</p>
    <p xml:id="v6.304ab" n="6.304ab">varṇeṣu vyajyamānasya tasya pratyāyanāṅgatā |</p>
    <p xml:id="v6.304cd" n="6.304cd">anyatrāpi tu sadbhāvāt tatsvarūpasya nityatā ||</p>
    <p xml:id="v6.305ab" n="6.305ab">tasmān na padadharmo 'sti vināśo kaś cid īdṛśaḥ |</p>
    <p xml:id="v6.305cd" n="6.305cd">tena nityaṃ padaṃ siddhaṃ varṇānityatvavādinām ||</p>
    <p xml:id="v6.306ab" n="6.306ab">paradharme 'pi cāṅgatvam uktam aśvagajādivat |</p>
    <p xml:id="v6.306cd" n="6.306cd">nityatāyāṃ ca sarveṣām arthapatteḥ pramāṇatā ||</p>
    <p xml:id="v6.307ab" n="6.307ab">pade 'navayave cāpi vyañjakaiḥ kramavṛttibhiḥ |</p>
    <p xml:id="v6.307cd" n="6.307cd">puruṣādhīnatāyāṃ ca na prāmāṇyaṃ prasajyate ||</p>
    <p xml:id="v6.308ab" n="6.308ab">vākkyeṣu dṛṣṭam etac ca tannirbhāgatvavādinām |</p>
    <p xml:id="v6.308cd" n="6.308cd">anyathānupapattyā tat sarvathā padanityatā ||</p>
    <p xml:id="v6.309ab" n="6.309ab">parāthadarśanārthatvaṃ yenāyaṃ pratipadyate |</p>
    <p xml:id="v6.309cd" n="6.309cd">sa dharmo hy anumānāya sambandhāpekṣitocyate ||</p>
    <p xml:id="v6.310ab" n="6.310ab">na sādhanaprayogo 'yaṃ sūtrakāreṇa racyate |</p>
    <p xml:id="v6.310cd" n="6.310cd">vṛttikāreṇa cārthas tu yogyo dvābhyāṃ nirūpitaḥ ||</p>
    <p xml:id="v6.311ab" n="6.311ab">atrocyate sthiraḥ śabdo dhūmagotvādijātivat |</p>
    <p xml:id="v6.311cd" n="6.311cd">sambandhānubhvāpekṣasāmānyārthāvabodhanāt ||</p>
    <p xml:id="v6.312ab" n="6.312ab">anyāpohanasārūpyajātiliṅgatvakalpane |</p>
    <p xml:id="v6.312cd" n="6.312cd">viśeṣāṇām aliṅgatvāt sarvasāmānyanityatā ||</p>
    <p xml:id="v6.313ab" n="6.313ab">svavākyādivirodho vā parārthatvena kathyate |</p>
    <p xml:id="v6.313cd" n="6.313cd">pratijñoccāryate sarvā sādhyārthapratipattaye ||</p>
    <p xml:id="v6.314ab" n="6.314ab">na cānityā bravīty eṣā svārtham ity upapāditam |</p>
    <p xml:id="v6.314cd" n="6.314cd">tenārthapratyayāpannān nityatvān nāśabādhanam ||</p>
    <p xml:id="v6.315ab" n="6.315ab">arthābhidhānasāmarthyam abhyupetya ca sādhayet |</p>
    <p xml:id="v6.315cd" n="6.315cd">pūrvābhyupagatenāpi nāśitvaṃ bādhate paraḥ ||</p>
    <p xml:id="v6.316ab" n="6.316ab">arthapratītisāmarthyaiḥ pratiśāstram upāśritaiḥ |</p>
    <p xml:id="v6.316cd" n="6.316cd">āgamenāpi nāśitvaṃ bādhyate sarvavādinām ||</p>
    <p xml:id="v6.317ab" n="6.317ab">sarvalokaprasiddhyā ca bādhaḥ pūrvoktayā diśā |</p>
    <p xml:id="v6.317cd" n="6.317cd">anumānavirodho 'pi prāguktenaiva hetunā ||</p>
    <p xml:id="v6.318ab" n="6.318ab">pratyakṣeṇa viruddhatvaṃ saṅkhyābhāve 'bhidhāsyate |</p>
    <p xml:id="v6.318cd" n="6.318cd">vaktavyaś caiṣa kaḥ śabdo nāśitvena prasādhyate ||</p>
    <p xml:id="v6.319ab" n="6.319ab">triguṇaḥ paudgalo vā 'yam ākāśasyātha vā guṇaḥ |</p>
    <p xml:id="v6.319cd" n="6.319cd">varṇād anyo 'tha nādātmā vāyurūpo 'rthavācakaḥ ||</p>
    <p xml:id="v6.320ab" n="6.320ab">padavākyātmakaḥ sphoṭaḥ sārūpyānyanivarttane |</p>
    <p xml:id="v6.320cd" n="6.320cd">eteṣām astv anityatvaṃ nāsmākaṃ teṣu nityatā ||</p>
    <p xml:id="v6.321ab" n="6.321ab">aprasiddhaviśeṣyatvam āśrayāsiddhahetutā |</p>
    <p xml:id="v6.321cd" n="6.321cd">athāsmad iṣṭaḥ pakṣaḥ syād dvayam etat samaṃ tava ||</p>
    <p xml:id="v6.322ab" n="6.322ab">śabdamātram athocyeta śabdatvaṃ ca tathā sati |</p>
    <p xml:id="v6.322cd" n="6.322cd">anityaṃ tac ca sarveṣāṃ nityam iṣṭaṃ viruddhyate ||</p>
    <p xml:id="v6.323ab" n="6.323ab">yatkiñcid iha sāmānyaṃ nityaṃ sarveṇa kalpyate |</p>
    <p xml:id="v6.323cd" n="6.323cd">anityatve hi naitat syād vyaktiṣu kāsu cit ||</p>
    <p xml:id="v6.324ab" n="6.324ab">vyaktayaḥ śabdaśabdena na śakyante ca bhāṣitum |</p>
    <p xml:id="v6.324cd" n="6.324cd">tāsāṃ jātyatireke ca pūrvokte eva dūṣaṇe ||</p>
    <p xml:id="v6.325ab" n="6.325ab">āśrayān atireke tu jātāv iva virodhitā |</p>
    <p xml:id="v6.325cd" n="6.325cd">aprasiddhaviśeṣyatvaṃ syāt pareṣāṃ ca pūrvavat ||</p>
    <p xml:id="v6.326ab" n="6.326ab">anityavaṃ ca nāśitvaṃ yady ātyantikam ucyate |</p>
    <p xml:id="v6.326cd" n="6.326cd">tato 'smān prati pakṣaḥ syād aprasiddhaviśeṣaṇaḥ ||</p>
    <p xml:id="v6.327ab" n="6.327ab">yathā kathañ cid iṣṭā ced anityavyapadeśyatā |</p>
    <p xml:id="v6.327cd" n="6.327cd">anabhivyaktyavasthātaḥ sābhivyaktyātmaneṣyate ||</p>
    <p xml:id="v6.328ab" n="6.328ab">aikāntikavikalpe ca vyatirekavināśayoḥ |</p>
    <p xml:id="v6.328cd" n="6.328cd">pūrvābhyupagamenāpi virodhaḥ sāṃkhyajainayoḥ ||</p>
    <p xml:id="v6.329ab" n="6.329ab">pratyakṣaindriyakatvāder  aulūkyānām asiddhatā |</p>
    <p xml:id="v6.329cd" n="6.329cd">anekaśabdakalpyatvād ādyamadhyabhaveṣu ca ||</p>
    <p xml:id="v6.330ab" n="6.330ab">antyaśabde 'pi pakṣe syād āśrayāsiddhatā mama |</p>
    <p xml:id="v6.330cd" n="6.330cd">sarvaśabdeṣu sādhyeṣu hetur avyāpakas tava ||</p>
    <p xml:id="v6.331ab" n="6.331ab">sāmānyair vyabhicāraś ca, jātimattve satīti cet |</p>
    <p xml:id="v6.331cd" n="6.331cd">tathāpi, asiddham asmākaṃ tadvattvaṃ vyatiriktayā ||</p>
    <p xml:id="v6.332ab" n="6.332ab">ananyayā tu tadvattā tavāsidhetyahetutā |</p>
    <p xml:id="v6.332cd" n="6.332cd">athānuvṛttivyāvṛttihetunā yujyate matup ||</p>
    <p xml:id="v6.333ab" n="6.333ab">tathāpy asty eva tadvattā teṣāṃ sāmānyabuddhitaḥ |</p>
    <p xml:id="v6.333cd" n="6.333cd">gotvādiṣv api sāmānyaṃ sāmānyam iti no matiḥ ||</p>
    <p xml:id="v6.334ab" n="6.334ab">vyāvarttate viśeṣebhyaḥ seti śabdena tulyatā |</p>
    <p xml:id="v6.334cd" n="6.334cd">nityatvaṃ cānugāmyeṣām anityebhyo nivarttitam ||</p>
    <p xml:id="v6.335ab" n="6.335ab">athātra gauṇamithyātve syātām varṇeṣu te same |</p>
    <p xml:id="v6.335cd" n="6.335cd">yogīndriyāvagamyaiś ca vyabhicāro 'ṇubhis tava ||</p>
    <p xml:id="v6.336ab" n="6.336ab">nityānām api teṣāṃ hi pratyakṣatvādisambhavaḥ |</p>
    <p xml:id="v6.336cd" n="6.336cd">atha syāt tannivṛttyartham asmadādiviśeṣaṇam ||</p>
    <p xml:id="v6.337ab" n="6.337ab">ahaṃpratyayavijñeyair ātmabhirvyabhicāritā |</p>
    <p xml:id="v6.337cd" n="6.337cd">liṅgaśabdādyabhāvena manassaṃyogahetukam ||</p>
    <p xml:id="v6.338ab" n="6.338ab">pratyakṣaṃ caitadekāntāt sukhādāv iva kalpyate |</p>
    <p xml:id="v6.338cd" n="6.338cd">bāhyendriyāvagamyatvam atha kuryād viśeṣaṇam ||</p>
    <p xml:id="v6.339ab" n="6.339ab">tathāpi vyabhicāryeva jātīnāṃ jātimattayā |</p>
    <p xml:id="v6.339cd" n="6.339cd">ekārthasamavāyena jātir jātimatī hi vaḥ ||</p>
    <p xml:id="v6.340ab" n="6.340ab">ādhāratvam athocyeta, nāmūrtā''dhīyate hy asau |</p>
    <p xml:id="v6.340cd" n="6.340cd">samavāyaṃ yadi brūyāḥ, tvadīyaḥ so 'pi vāritaḥ ||</p>
    <p xml:id="v6.341ab" n="6.341ab">abhedavṛttiṃ brūyāś cet, jātīnām api seṣyate |</p>
    <p xml:id="v6.341cd" n="6.341cd">kleśaś ca nityavaidharmye kṛto bahuviśeṣaṇaiḥ ||</p>
    <p xml:id="v6.342ab" n="6.342ab">svaśabdenaiva tāny uktvā tebhyo 'nyatvaṃ varaṃ kṛtam |</p>
    <p xml:id="v6.342cd" n="6.342cd">evaṃ ca śakyate vaktaṃ nityatāpy ambarādivat ||</p>
    <p xml:id="v6.343ab" n="6.343ab">tadbhinnā 'nityavṛkṣādivyatiriktatvahetukā |</p>
    <p xml:id="v6.343cd" n="6.343cd">kevalaindriyakatve 'pi sāṃkhyabauddhaprakalpite ||</p>
    <p xml:id="v6.344ab" n="6.344ab">jātyā sādhitayedānīṃ vyabhicāraḥ pratīyate |</p>
    <p xml:id="v6.344cd" n="6.344cd">asiddhe pakṣadharmatve yathaiva prativādinaḥ ||</p>
    <p xml:id="v6.345ab" n="6.345ab">na hetur labhyate, tadvadanvayavyatirekayoḥ |</p>
    <p xml:id="v6.345cd" n="6.345cd">tatra yady apy asiddhā syāj jātiḥ sādhanavādinaḥ ||</p>
    <p xml:id="v6.346ab" n="6.346ab">tāvat tathāpy ahetutvaṃ yāvat sā na nirākṛtā |</p>
    <p xml:id="v6.346cd" n="6.346cd">kāryā caindriyakatve 'pi kiṃ vastv iti nirūpaṇā ||</p>
    <p xml:id="v6.347ab" n="6.347ab">vyaktyananyatvanānātvabhedābhedeṣu ca sphuṭā |</p>
    <p xml:id="v6.347cd" n="6.347cd">tatrāsādhāraṇāsiddha sādhyahīnasapakṣatāḥ ||</p>
    <p xml:id="v6.348ab" n="6.348ab">vikalpitānusāreṇa vaktavyā vādyapekṣayā |</p>
    <p xml:id="v6.348cd" n="6.348cd">viruddhāvyabhicāritvaṃ vakṣyamāṇaiś ca hetubhiḥ ||</p>
    <p xml:id="v6.349ab" n="6.349ab">kevalākāśavarttitvād aulūkyasya vibhutvavat |</p>
    <p xml:id="v6.349cd" n="6.349cd">tathā ca śrotragamyatvāc chabdatvavad iti sthitiḥ ||</p>
    <p xml:id="v6.350ab" n="6.350ab">prāguktena vibhutvena vyomavac cāsya nityatā |</p>
    <p xml:id="v6.350cd" n="6.350cd">sapakṣo 'pi vikalpyo 'tra śrutyarthe sādhyahīnatā ||</p>
    <p xml:id="v6.351ab" n="6.351ab">vyaktilakṣaṇapakṣe 'pi jātyanyānanyakalpanā |</p>
    <p xml:id="v6.351cd" n="6.351cd">anyatve dharmyasiddhir no 'nanyatve 'pi parān prati ||</p>
    <p xml:id="v6.352ab" n="6.352ab">aviśeṣe 'pi nānityaṃ na nityaṃ vastu tanmama |</p>
    <p xml:id="v6.352cd" n="6.352cd">aṃśo hy etasya jātyākhyo nityo dhvaṃsītaro mataḥ ||</p>
    <p xml:id="v6.353ab" n="6.353ab">anityatā vikalpyātra, nāśaś cet sādhyahīnatā |</p>
    <p xml:id="v6.353cd" n="6.353cd">mamānyathā tu bhavatām, ity eṣā dūṣaṇoktidik ||</p>
    <p xml:id="v6.354ab" n="6.354ab">sarveṇa śabdarūpaṃ ca vācakaṃ nityam iṣyate |</p>
    <p xml:id="v6.354cd" n="6.354cd">tatsvarūpe vivādas tu varṇās tatra ca sādhitāḥ ||</p>
    <p xml:id="v6.355ab" n="6.355ab">sambandhanityatāyāḥ kiṃ śabdādhikaraṇe 'bhidhā |</p>
    <p xml:id="v6.355cd" n="6.355cd">tādarthyāc chabdacintāyāḥ saiva hy atrādhikāritī ||</p>
    <p xml:id="v6.356ab" n="6.356ab">yad vā sambandhanityatvadvāreyaṃ śabdanityatā |</p>
    <p xml:id="v6.356cd" n="6.356cd">sādhyate, na vinaṣṭe hi śabde tannityatā bhavet ||</p>
    <p xml:id="v6.357ab" n="6.357ab">anityānāṃ hi nityātmā yaḥ sambandhaḥ pratīyate |</p>
    <p xml:id="v6.357cd" n="6.357cd">āśrayāṇām anucchedān na kva cit sa virudhyate ||</p>
    <p xml:id="v6.358ab" n="6.358ab">na cānucchedarūpeṇa gośabdānām iha sthitiḥ |</p>
    <p xml:id="v6.358cd" n="6.358cd">na caiṣāṃ gamyate bhedas tenaikasyaiva nityatā ||</p>
    <p xml:id="v6.359ab" n="6.359ab">kṛtrimatve ca sambandhas tatprayogāpavarjanāt |</p>
    <p xml:id="v6.359cd" n="6.359cd">tadekavyaktiniṣṭhatvān naiva sārvatriko bhavet ||</p>
    <p xml:id="v6.360ab" n="6.360ab">pārthivadravyasattādilāṅgūlatvādisaṅkarāt |</p>
    <p xml:id="v6.360cd" n="6.360cd">vinā prayogabhūyas tvaṃ na syād gotvāvadhāraṇā ||</p>
    <p xml:id="v6.361ab" n="6.361ab">tasmād akṛtrimaḥ śabdo na kadā cid vinaṣyati |</p>
    <p xml:id="v6.361cd" n="6.361cd">nityena nityasambandhād ākāśaparamāṇuvat ||</p>
    <p xml:id="v6.362ab" n="6.362ab">yad vā sambandhanityatvaṃ sūtre 'smin naiva varṇyate |</p>
    <p xml:id="v6.362cd" n="6.362cd">śabdanityatvamātre 'pi bhāṣyaṃ hy etasya yujyate ||</p>
    <p xml:id="v6.363ab" n="6.363ab">sammugdhānekasāmānyaviṣayo hi sakṛcchrutaḥ |</p>
    <p xml:id="v6.363cd" n="6.363cd">niṣkṛṣṭasvārthavācitvaṃ śabdo na pratipadyate ||</p>
    <p xml:id="v6.364ab" n="6.364ab">bahubhiḥ śravaṇair eva prāṇitvādīni varjayet |</p>
    <p xml:id="v6.364cd" n="6.364cd">śuklādigamanādīni sāsnālāṅgūlatādi ca ||</p>
    <p xml:id="v6.365ab" n="6.365ab">śābaleyādikhaṇḍādivyaktīś ca svanibandhanāḥ |</p>
    <p xml:id="v6.365cd" n="6.365cd">niṣkṛṣṭagotvavācitvaṃ cireṇa pratipadyate ||</p>
    <p xml:id="v6.366ab" n="6.366ab">tāvatkālaṃ sthiraṃ cainaṃ kaḥ paścān nāśayiṣyati |</p>
    <p xml:id="v6.366cd" n="6.366cd">anapekṣatvasūtreṇa tac caitat sādhayiṣyate ||</p>
    <p xml:id="v6.367ab" n="6.367ab">kriyāvatām abhede hi kriyāvṛttiṣu kṛtvasuc |</p>
    <p xml:id="v6.367cd" n="6.367cd">tatprayogād dhruvaṃ tasya śabdasyāvarttate kriyā ||</p>
    <p xml:id="v6.368ab" n="6.368ab">punaḥprayogavijñānaṃ na hi śabdāntare bhavet |</p>
    <p xml:id="v6.368cd" n="6.368cd">tasyāṃ ca śabdasaṃkhyāyām aṣṭāv iti bhavecchrutiḥ ||</p>
    <p xml:id="v6.369ab" n="6.369ab">bhuktavanto 'ṣṭakṛtvo 'dya brāhmaṇā iti dṛśyate |</p>
    <p xml:id="v6.369cd" n="6.369cd">dravyabhede 'py anekāntaṃ matvā''ha kim ato yadi ||</p>
    <p xml:id="v6.370ab" n="6.370ab">tasmāt tatparihārāya pramāṇāntaram ucyate |</p>
    <p xml:id="v6.370cd" n="6.370cd">pratyabhijñānam etena prayogeṇopalakṣitam ||</p>
    <p xml:id="v6.371ab" n="6.371ab">kṛtvasuc cāpi naivāyaṃ vyabhicārīti gamyate |</p>
    <p xml:id="v6.371cd" n="6.371cd">yataḥ prayujyate caikabrāhmaṇatvavivakṣayā ||</p>
    <p xml:id="v6.372ab" n="6.372ab">pramāṇaṃ pratyabhijñānaṃ dṛḍhendriyatayocyate |</p>
    <p xml:id="v6.372cd" n="6.372cd">itaro 'siddhatām āha sādṛśyād grāhyadūṣaṇāt ||</p>
    <p xml:id="v6.373ab" n="6.373ab">nityaṃ sadṛśa eveti yatra rūḍhā matir bhavet |</p>
    <p xml:id="v6.373cd" n="6.373cd">sa iti pratyabhijñānaṃ bhrāntis tatrāvakalpate ||</p>
    <p xml:id="v6.374ab" n="6.374ab">iha nityaṃ sa eveti vijñānaṃ jāyate dṛḍham |</p>
    <p xml:id="v6.374cd" n="6.374cd">tadāstitvādhikatvāc ca prāmāṇyaṃ tasya sādhitam ||</p>
    <p xml:id="v6.375ab" n="6.375ab">nityaprasaṅgadvāreṇa spaṣṭayor apy anityayoḥ |</p>
    <p xml:id="v6.375cd" n="6.375cd">pratyabhijñānasadbhāvād anaikāntikatocyate ||</p>
    <p xml:id="v6.376ab" n="6.376ab">na pratyakṣe iti tv etadasambaddham ivottaram |</p>
    <p xml:id="v6.376cd" n="6.376cd">yato nātra pareṇoktā pratyakṣatvena nityatā ||</p>
    <p xml:id="v6.377ab" n="6.377ab">pratyakṣatvād ghaṭādīnāṃ mā prasāṅkṣīddhi nityatā |</p>
    <p xml:id="v6.377cd" n="6.377cd">atīndriyatvān mā bhuc ca vyomāder apy anityatā ||</p>
    <p xml:id="v6.378ab" n="6.378ab">na ca nitye svarūpeṇa tenokte buddhikarmaṇī |</p>
    <p xml:id="v6.378cd" n="6.378cd">yā tv anaikāntikatvoktiḥ sā tathaivāvatiṣṭhate ||</p>
    <p xml:id="v6.379ab" n="6.379ab">na tayoḥ pratyabhijñānam etad eva kilocyate |</p>
    <p xml:id="v6.379cd" n="6.379cd">pratyakṣatvaniṣedhena pratyakṣeṇa hi tad bhavet ||</p>
    <p xml:id="v6.380ab" n="6.380ab">tena hetor abhāvo 'yaṃ vipakṣānujñayocyate |</p>
    <p xml:id="v6.380cd" n="6.380cd">hetuṃ cāpy abhyanujñāya vipakṣo neti kathyate ||</p>
    <p xml:id="v6.381ab" n="6.381ab">sādhyaṃ nityasvarūpaṃ ced etayoḥ pratyabhijñayā |</p>
    <p xml:id="v6.381cd" n="6.381cd">tatrāsambaddhatā vācyā yoktā paṅktivane prati ||</p>
    <p xml:id="v6.382ab" n="6.382ab">pratyabhijñānanityatve yāpy eṣānavadhāraṇā |</p>
    <p xml:id="v6.382cd" n="6.382cd">anādarāya, na hy asmāt prakṛtaṃ mama duṣyati ||</p>
    <p xml:id="v6.383ab" n="6.383ab">vyaktirūpeṇa vā yena nāśitvaṃ buddhikarmaṇoḥ |</p>
    <p xml:id="v6.383cd" n="6.383cd">na tatra pratyabhijñānaṃ, ghaṭabuddhau hi nāsya dhīḥ ||</p>
    <p xml:id="v6.384ab" n="6.384ab">yena tu pratyabhijñānaṃ śaktijātyātmanānayoḥ |</p>
    <p xml:id="v6.384cd" n="6.384cd">tena nityatvam eveṣṭaṃ kathañ cit sarvavādinām ||</p>
    <p xml:id="v6.385ab" n="6.385ab">evaṃ tu pratyabhijñānaṃ vācoktaṃ kliṣṭayānayā |</p>
    <p xml:id="v6.385cd" n="6.385cd">na ca śakyaṃ nirākartuṃ sarvalokaprasiddhitaḥ ||</p>
    <p xml:id="v6.386ab" n="6.386ab">yena nāma pramāṇena grahaṇaṃ buddhikarmaṇoḥ |</p>
    <p xml:id="v6.386cd" n="6.386cd">tenaiva pratyabhijñānān nityatvaṃ kiṃ na siddhyati ||</p>
    <p xml:id="v6.387ab" n="6.387ab">vāṅmātrāt pratyabhijñānaṃ śakyaṃ śabde 'pabhāṣitum |</p>
    <p xml:id="v6.387cd" n="6.387cd">pratyabhijñānapekṣeṇa na pratyakṣeṇa kiñ cana ||</p>
    <p xml:id="v6.388ab" n="6.388ab">rūpaśabdāvibhāgāc cety atraitat sādhayiṣyate |</p>
    <p xml:id="v6.388cd" n="6.388cd">pratyakṣanityaṃ karmeti, tenaiṣātropavarṇanā ||</p>
    <p xml:id="v6.389ab" n="6.389ab">nāsmābhiḥ pratyabhijñānaṃ nityasādhanam iṣyate |</p>
    <p xml:id="v6.389cd" n="6.389cd">anityavādinas tv eṣā pratyakṣeṇa viruddhatā ||</p>
    <p xml:id="v6.390ab" n="6.390ab">tenānaikāntiko nāyaṃ siddhāntāntaradūṣaṇam |</p>
    <p xml:id="v6.390cd" n="6.390cd">dhīkarmasv api kiṃ naivam anityatvaṃ nivāryate ||</p>
    <p xml:id="v6.391ab" n="6.391ab">taducyate vināśitvam anumānāt pratīyate |</p>
    <p xml:id="v6.391cd" n="6.391cd">śabde pratyakṣagamye ca tena bādho balīyasā ||</p>
    <p xml:id="v6.392ab" n="6.392ab">dhīkarmaṃ pratyabhijñānān nityatā tvānumānikī |</p>
    <p xml:id="v6.392cd" n="6.392cd">tādṛśī nāśitāpīti na syāt tatra balābalam ||</p>
    <p xml:id="v6.393ab" n="6.393ab">na hi te iti tenāha, yad vā hetor viśeṣaṇam |</p>
    <p xml:id="v6.393cd" n="6.393cd">pratyakṣam, śrautratā ceyaṃ hetuḥ śabdatvavat kṛtaḥ ||</p>
    <p xml:id="v6.394ab" n="6.394ab">yatkarmātīndriyādhāraṃ tadapratyakṣam ucyate |</p>
    <p xml:id="v6.394cd" n="6.394cd">apratyakṣeti buddhiś ca śūnyavāde nirūpitā ||</p>
    <p xml:id="v6.395ab" n="6.395ab">pratyakṣadravyavarttinyo dṛśyante yoḥ punaḥ kriyāḥ |</p>
    <p xml:id="v6.395cd" n="6.395cd">tāsāṃ varṇavad eveṣṭaṃ nityatvaṃ pratyabhijñayā ||</p>
    <p xml:id="v6.396ab" n="6.396ab">vyañjakābhāvataś cāsāṃ santatānupalabdhitā |</p>
    <p xml:id="v6.396cd" n="6.396cd">yad evotpādakaṃ vaḥ syāt tad eva vyañjakaṃ mama ||</p>
    <p xml:id="v6.397ab" n="6.397ab">tava śabdatvakartṛtve nitye api satī yathā |</p>
    <p xml:id="v6.397cd" n="6.397cd">na nityam upalabhyete tathā me buddhikarmaṇī ||</p>
    <p xml:id="v6.398ab" n="6.398ab">yathā vā śaktisadbhāve kutaś cit kāraṇād ṛte |</p>
    <p xml:id="v6.398cd" n="6.398cd">na kāryāṇy upajāyante tathābhivyaktir iṣyatām ||</p>
    <p xml:id="v6.399ab" n="6.399ab">vyaktibhyo 'nyatayā tāvat karma kleśena kalpyate |</p>
    <p xml:id="v6.399cd" n="6.399cd">punarjātisahasrāṇāṃ tadbhede kliṣṭakalpanā ||</p>
    <p xml:id="v6.400ab" n="6.400ab">tata ekatvanityatvapratyekasamavāyitāḥ |</p>
    <p xml:id="v6.400cd" n="6.400cd">vṛttiś ca viprakīrṇeṣu karmabhāgeṣu nāśiṣu ||</p>
    <p xml:id="v6.401ab" n="6.401ab">ekatvāc calanādīnāṃ tasmād ekātmikā matiḥ |</p>
    <p xml:id="v6.401cd" n="6.401cd">prayatnāśrayanānātvād buddhibhedaḥ pravarttate ||</p>
    <p xml:id="v6.402ab" n="6.402ab">naiva hy atrāpi vicchinnāḥ śābaleyādipiṇḍavat |</p>
    <p xml:id="v6.402cd" n="6.402cd">karmavyaktīr vijānīmaḥ kalpayema dvayaṃ yataḥ ||</p>
    <p xml:id="v6.403ab" n="6.403ab">śīghramandādibhede 'pi syāt prayatnādibhedataḥ |</p>
    <p xml:id="v6.403cd" n="6.403cd">vyaktidvāro yathā jāteḥ, vyakter vā janane yathā ||</p>
    <p xml:id="v6.404ab" n="6.404ab">buddhīnām api caitanyasvābhāvyāt puruṣasya naḥ |</p>
    <p xml:id="v6.404cd" n="6.404cd">nityatvam ekatā ceṣṭā, bhedas tu viṣayāśrayaḥ ||</p>
    <p xml:id="v6.405ab" n="6.405ab">svarūpeṇa yathā vahnir nityaṃ dahanakarmakaḥ |</p>
    <p xml:id="v6.405cd" n="6.405cd">upanītaṃ dahatyarthaṃ dārhya nānyanna cānyathā ||</p>
    <p xml:id="v6.406ab" n="6.406ab">yathā vā darpaṇaḥ svaccho yathā ca sphaṭiko 'malaḥ |</p>
    <p xml:id="v6.406cd" n="6.406cd">yadyannidhīyate yogyaṃ tacchāyāṃ pratipadyate ||</p>
    <p xml:id="v6.407ab" n="6.407ab">tathaiva nityacaitanyāḥ pumāṃso dehavṛttayaḥ |</p>
    <p xml:id="v6.407cd" n="6.407cd">gṛhṇanti karaṇānītān rūpādīn, dhīr asau matā ||</p>
    <p xml:id="v6.408ab" n="6.408ab">tenopanetṛsambandhabhaṅgitvād bhaṅgino matiḥ |</p>
    <p xml:id="v6.408cd" n="6.408cd">nanityaṃ dāhako vahnir dāhyāsannidhinā yathā ||</p>
    <p xml:id="v6.409ab" n="6.409ab">tatra bodhātmakatvena pratyabhijñāyate matiḥ |</p>
    <p xml:id="v6.409cd" n="6.409cd">ghaṭahastyādibuddhitvaṃ tadbhedāl lokasammatam ||</p>
    <p xml:id="v6.410ab" n="6.410ab">saiveti nocyate buddhir arthabhedānusāribhiḥ |</p>
    <p xml:id="v6.410cd" n="6.410cd">na cāsyāḥ pratyabhijñānam arthabhede 'nupāśrite ||</p>
    <p xml:id="v6.411ab" n="6.411ab">etanmanasi kṛtvā''ha nitye eveti bhāṣyakṛt |</p>
    <p xml:id="v6.411cd" n="6.411cd">etayaiva diśā vācyā śuklāder api nityatā ||</p>
    <p xml:id="v6.412ab" n="6.412ab">saṃsargamātrabhedena syāt tatrāpi hi bhedadhīḥ |</p>
    <p xml:id="v6.412cd" n="6.412cd">svarūpaṃ tu tad eveti ko jātiṃ kathayiṣyati ||</p>
    <p xml:id="v6.413ab" n="6.413ab">kva cid dravyeṇa saṃsargaḥ kva cin na syād guṇāntaraiḥ |</p>
    <p xml:id="v6.413cd" n="6.413cd">śuklādes tena bhinnatvaṃ siddhaṃ bhāsuradhūsaraiḥ ||</p>
    <p xml:id="v6.414ab" n="6.414ab">jvālādeḥ kṣaṇikatve 'pi pratyabhijñeti cet, na tat |</p>
    <p xml:id="v6.414cd" n="6.414cd">tatrāpi pratyabhijñeyaṃ sāmānyaṃ nityam eva naḥ ||</p>
    <p xml:id="v6.415ab" n="6.415ab">bhedabuddhis tu yatrāṃśe syāt kena cid upādhinā |</p>
    <p xml:id="v6.415cd" n="6.415cd">tatra naḥ pratyabhijñānaṃ bhedabuddhyaiva vāritam ||</p>
    <p xml:id="v6.416ab" n="6.416ab">hy astanoccāritas tasmād gośabdo 'dyāpi vidyate |</p>
    <p xml:id="v6.416cd" n="6.416cd">gośabdajñānagamyatvād yathokto 'dyaiṣa gaur iti ||</p>
    <p xml:id="v6.417ab" n="6.417ab">hyo vāsīd eṣa gośabdaḥ pūrvoktenaiva hetunā |</p>
    <p xml:id="v6.417cd" n="6.417cd">yad vā gotvābhidhāyitvaṃ vācyo hetur dvayor api ||</p>
    <p xml:id="v6.418ab" n="6.418ab">gośabdabuddhyā hy astanyā gośabdo 'yaṃ prakāśitaḥ |</p>
    <p xml:id="v6.418cd" n="6.418cd">gośabdaviṣayatvena yathaivādyaprasūtayā ||</p>
    <p xml:id="v6.419ab" n="6.419ab">iyaṃ vā taṃ vijānāti taddhetoḥ pūrvabuddhivat |</p>
    <p xml:id="v6.419cd" n="6.419cd">ubhe vāpy ekaviṣaye bhavetām ekabuddhivat ||</p>
    <p xml:id="v6.420ab" n="6.420ab">deśakālādibhinnā vā samastā gotvabuddhayaḥ |</p>
    <p xml:id="v6.420cd" n="6.420cd">ekagośabdajanyāḥ syur godhītvād ekabuddhivat ||</p>
    <p xml:id="v6.421ab" n="6.421ab">gośabdabuddhayo 'py evam ekagośabdagocarāḥ |</p>
    <p xml:id="v6.421cd" n="6.421cd">gośabdaviṣayatvena kalpyantām ekabuddhivat ||</p>
    <p xml:id="v6.422ab" n="6.422ab">gośabdatvaniṣedhāc ca nātra syāt siddhasādhyatā |</p>
    <p xml:id="v6.422cd" n="6.422cd">ghaṭāder ekatāpattau jātyeṣṭaṃ siddhasādhanam ||</p>
    <p xml:id="v6.423ab" n="6.423ab">vyaktīnām ekatārpattiṃ kuryāc ced anayā diśā |</p>
    <p xml:id="v6.423cd" n="6.423cd">tasya dṛṣṭaviruddhatvaṃ vācyaṃ sarvapramāṇakam ||</p>
    <p xml:id="v6.424ab" n="6.424ab">ye 'pi sthūlavināśānām anyathānupapattitaḥ |</p>
    <p xml:id="v6.424cd" n="6.424cd">kalpayantyantarā sūkṣmaṃ vināśitvaṃ pratikṣaṇam ||</p>
    <p xml:id="v6.425ab" n="6.425ab">te 'pi kṣaṇikanāśitvād adhikāṃ sthūlanāśitām |</p>
    <p xml:id="v6.425cd" n="6.425cd">śabdānām avijānanto na śaktā nāśisādhane ||</p>
    <p xml:id="v6.426ab" n="6.426ab">kṣaṇabhaṅgo ghaṭādīnāṃ vāryas tair eva sādhanaiḥ |</p>
    <p xml:id="v6.426cd" n="6.426cd">tathaiva pratyabhijñānād, yāvad dṛṣṭaṃ na bādhate ||</p>
    <p xml:id="v6.427ab" n="6.427ab">sādhanaṃ tu bruvāṇasya dīpajvālādidarśanāt |</p>
    <p xml:id="v6.427cd" n="6.427cd">pūrvoktenaiva māgreṇa pratyakṣādiviruddhatā ||</p>
    <p xml:id="v6.428ab" n="6.428ab">pūrvakṣaṇavināśe ca kalpyamāne niranvaye |</p>
    <p xml:id="v6.428cd" n="6.428cd">uttarasyānimittatvād utpattir nopapadyate ||</p>
    <p xml:id="v6.429ab" n="6.429ab">atyantāsann asau tasminn tāvad vyāpṛtikṣamaḥ |</p>
    <p xml:id="v6.429cd" n="6.429cd">svayaṃ cābhāvadaṣṭatvāt kasmin kāle kariṣyate ||</p>
    <p xml:id="v6.430ab" n="6.430ab">nāśotpādasamatve 'pi nairapekṣyāt parasparam |</p>
    <p xml:id="v6.430cd" n="6.430cd">na kāryakāraṇatve staḥ, tadvyāpārānanugrahāt ||</p>
    <p xml:id="v6.431ab" n="6.431ab">na hy alabdhātmakaṃ vastu parāṅgatvāya kalpte |</p>
    <p xml:id="v6.431cd" n="6.431cd">na vinaṣṭaṃ, na ca sthānaṃ tasya kāryakṛtikṣamam ||</p>
    <p xml:id="v6.432ab" n="6.432ab">jāyamānaṃ ca gandhādi ghaṭarūpe vinaśyati |</p>
    <p xml:id="v6.432cd" n="6.432cd">tatkāryaṃ neṣyate tadvat tathā rūpāntarāṇy api ||</p>
    <p xml:id="v6.433ab" n="6.433ab">tasmāt prākkāryaniṣpatter vyāpāro yatra dṛśyate |</p>
    <p xml:id="v6.433cd" n="6.433cd">tad eva kāraṇaṃ tasya na tvānantaryamātrakam ||</p>
    <p xml:id="v6.434ab" n="6.434ab">jvālāder api nāśitvaṃ naiva siddhaṃ pratikṣaṇam |</p>
    <p xml:id="v6.434cd" n="6.434cd">laghavo 'vayavās tatra yānti deśāntaraṃ laghu ||</p>
    <p xml:id="v6.435ab" n="6.435ab">prabhūtaṃ varttideśe hi tejastiṣṭhati piṇḍitam |</p>
    <p xml:id="v6.435cd" n="6.435cd">tatra yāvad vrajaty ūrdhvaṃ tāvajjvāleti gamyate ||</p>
    <p xml:id="v6.436ab" n="6.436ab">tato 'pi yadatikramya yāti tat syāt prabhātmakam |</p>
    <p xml:id="v6.436cd" n="6.436cd">tataḥ paraṃ tu yad yāti tat saukṣmyān nāvadhāryate ||</p>
    <p xml:id="v6.437ab" n="6.437ab">uttarāvayavai ruddhe mārge pūrve na yānti ca |</p>
    <p xml:id="v6.437cd" n="6.437cd">yathottare vimuñcanti pūrve yānti tathā tathā ||</p>
    <p xml:id="v6.438ab" n="6.438ab">saṃkrāntāv api tenaiṣāṃ tṛṇādau vṛddhyasambhavaḥ |</p>
    <p xml:id="v6.438cd" n="6.438cd">śabde vṛddhyādyabhāvo 'pi dhvaniśaighryeṇa jāyate ||</p>
    <p xml:id="v6.439ab" n="6.439ab">śarīre yauvanādyāptiḥ pariṇāmāc ca setsyati |</p>
    <p xml:id="v6.439cd" n="6.439cd">tathā hi sanniveśādi pratyabhijñāyate janaiḥ ||</p>
    <p xml:id="v6.440ab" n="6.440ab">tatrānyānanyavṛttīnām anekāntasvabhāvataḥ |</p>
    <p xml:id="v6.440cd" n="6.440cd">utpattisthitināśānāṃ virodhaḥ prāṅnirākṛtaḥ ||</p>
    <p xml:id="v6.441ab" n="6.441ab">ekasantānasambandhāt pratyabhijñānakalpanā |</p>
    <p xml:id="v6.441cd" n="6.441cd">jñānasantatimārgeṇa vāryānyatvādyasambhavāt ||</p>
    <p xml:id="v6.442ab" n="6.442ab">evaṃ sthitasya śabdasya śrutikālāt kṣaṇāntare |</p>
    <p xml:id="v6.442cd" n="6.442cd">sambhāvyate vināśitvaṃ na bhūyo 'nyena hetunā ||</p>
    <p xml:id="v6.443ab" n="6.443ab">yathā śastrādibhir bhedāj jarayā vā paṭādayaḥ |</p>
    <p xml:id="v6.443cd" n="6.443cd">naṅkṣyantītyavagamyante naivaṃ śabde 'sti kāraṇam ||</p>
    <p xml:id="v6.444ab" n="6.444ab">śabdo yathā paudgaliko niṣiddhaḥ, syād vāyavīyasya sa eva mārgaḥ |</p>
    <p xml:id="v6.444cd" n="6.444cd">tasmād anirdhāritahetumārgaḥ sarvatra sākṣād bhavatīti nityaḥ ||</p>
    <p xml:id="v7.1ab" n="7.1ab">padārthapadasambandhanityatve sādhite 'pi vaḥ |</p>
    <p xml:id="v7.1cd" n="7.1cd">naiva vedapramāṇatvaṃ vākyārthaṃ prati sidhyati ||</p>
    <p xml:id="v7.2ab" n="7.2ab">padāni gamayeyus taṃ pratyekaṃ saṃhatāni vā |</p>
    <p xml:id="v7.2cd" n="7.2cd">vyatirikto 'tha vā śabdaḥ, padārthā vā 'pi pūrvavat ||</p>
    <p xml:id="v7.3ab" n="7.3ab">tat pramāṇaṃ smṛtīnāṃ ca tathā sambandhataddhiyām |</p>
    <p xml:id="v7.3cd" n="7.3cd">pratyekaṃ saṃhatatvena tadvad eva vikalpanam ||</p>
    <p xml:id="v7.4ab" n="7.4ab">adṛṣṭasaṅgatitvena sarveṣām animittatā |</p>
    <p xml:id="v7.4cd" n="7.4cd">anyaḥ pratīto na hy anyaṃ gamayiṣyaty asaṅgatam ||</p>
    <p xml:id="v7.5ab" n="7.5ab">apratītaś ca sambandho nāpy asattvād viśiṣyate |</p>
    <p xml:id="v7.5cd" n="7.5cd">na cā'vijñāyamānasya sadbhāvo 'pi pramāṇavān ||</p>
    <p xml:id="v7.6ab" n="7.6ab">vākyavākyārthayor nāpi vastutvam upapadyate |</p>
    <p xml:id="v7.6cd" n="7.6cd">spaṣṭaṃ padatadarthābhyām anyā'nanyā'nirūpaṇāt ||</p>
    <p xml:id="v7.7ab" n="7.7ab">na tāvad avagamyete kaiś cit tadvyatirekataḥ |</p>
    <p xml:id="v7.7cd" n="7.7cd">yaugapadyāgṛhīteś ca samudāyau na sidhyataḥ ||</p>
    <p xml:id="v7.8ab" n="7.8ab">na sattāyaugapadyasya vyavahārāṅgateṣyate |</p>
    <p xml:id="v7.8cd" n="7.8cd">arvanityatayā mā bhūd viśeṣānavadhāraṇam ||</p>
    <p xml:id="v7.9ab" n="7.9ab">jñānānāṃ kramavarttitvād yaugapadye 'py asambhavaḥ |</p>
    <p xml:id="v7.9cd" n="7.9cd">ena tatsamudāyo 'pi na vākyārthaḥ pratīyate ||</p>
    <p xml:id="v7.10ab" n="7.10ab">sambandhapūrvakatvaṃ ca vākyavākyārthayoḥ sthitam |</p>
    <p xml:id="v7.10cd" n="7.10cd">svatantreṣu hi vākyatvaṃ kadā cin nopalakṣyate ||</p>
    <p xml:id="v7.11ab" n="7.11ab">sambandhaś cānapekṣatvāt kasya cin nāvakalpate |</p>
    <p xml:id="v7.11cd" n="7.11cd">padāni tāvad varṇā vā svarūpair na kadācana ||</p>
    <p xml:id="v7.12ab" n="7.12ab">anarthakeṣv adṛṣṭatvād apekṣante parasparam |</p>
    <p xml:id="v7.12cd" n="7.12cd">na cānuccāritaḥ śabdaḥ śaknoty anyam apekṣitum ||</p>
    <p xml:id="v7.13ab" n="7.13ab">yaugapadyaṃ tu nāsty eva na coccārya tirohitaḥ |</p>
    <p xml:id="v7.13cd" n="7.13cd">apekṣaṇe 'pi sambandho naiva kaś cit pratīyate ||</p>
    <p xml:id="v7.14ab" n="7.14ab">kāryakāraṇasaṃyogasamavāyādilakṣaṇaḥ |</p>
    <p xml:id="v7.14cd" n="7.14cd">ekārthasamavāye 'pi sarveṣāṃ vyomni tulyatā ||</p>
    <p xml:id="v7.15ab" n="7.15ab">tatroktānuktayogyāder na viśeṣyeṇa saṅgatiḥ |</p>
    <p xml:id="v7.15cd" n="7.15cd">ekakāryaniyogo 'pi vyaṅgye janye 'tha vā bhavet ||</p>
    <p xml:id="v7.16ab" n="7.16ab">vyaṅgyās tāvat pṛthagbhūtāḥ padārthāḥ padabhedataḥ |</p>
    <p xml:id="v7.16cd" n="7.16cd">tathā tadviṣayāpy etair buddhir naikāpi jāyate ||</p>
    <p xml:id="v7.17ab" n="7.17ab">yā tu svaviṣayā buddhiḥ pratiśabdam asāv api |</p>
    <p xml:id="v7.17cd" n="7.17cd">na caikajñānajananaṃ bhinnais taiḥ kramavarttibhiḥ ||</p>
    <p xml:id="v7.18ab" n="7.18ab">na cāvayavaśo bodhād aikyaṃ vākyatadarthayoḥ |</p>
    <p xml:id="v7.18cd" n="7.18cd">na cāvayavabuddhīnāṃ bhrāntitvaṃ bādhakād ṛte ||</p>
    <p xml:id="v7.19ab" n="7.19ab">ekanirbhāgatābuddher asatyāḥ satyatā katham |</p>
    <p xml:id="v7.19cd" n="7.19cd">anurāgavyavacchedau buddhīnāṃ na ca siddhyataḥ ||</p>
    <p xml:id="v7.20ab" n="7.20ab">kṣaṇikatvād ato 'rthatvaṃ neṣṭaṃ saṃsargabhedayoḥ |</p>
    <p xml:id="v7.20cd" n="7.20cd">yadi dhriyata gobuddhiḥ śuklabuddhijanikṣaṇe ||</p>
    <p xml:id="v7.21ab" n="7.21ab">tato 'nyābhyo nivartteta saṃsṛjyeta tathānayā |</p>
    <p xml:id="v7.21cd" n="7.21cd">saṃsargo na ca buddhīnāṃ saṃyogāder asambhavāt ||</p>
    <p xml:id="v7.22ab" n="7.22ab">ekātmavṛttitā tulyā ghaṭahastyādidhīṣv api |</p>
    <p xml:id="v7.22cd" n="7.22cd">tathā nirantarotpattiḥ, nākāṅkṣā vātra śabdavat ||</p>
    <p xml:id="v7.23ab" n="7.23ab">kṣaṇikā 'yugapadbhāve kā buddhiḥ kām apekṣate |</p>
    <p xml:id="v7.23cd" n="7.23cd">ata eva viśiṣṭā dhīs tābhir naikopajanyate ||</p>
    <p xml:id="v7.24ab" n="7.24ab">yataḥ kalpyeta sarvāsāṃ saṃsargas tadapekṣayā |</p>
    <p xml:id="v7.24cd" n="7.24cd">na ca saṃsargavicchedanirbhāso 'ntaḥ prakalpitaḥ ||</p>
    <p xml:id="v7.25ab" n="7.25ab">bāhyābhāso 'rtharūpeṇa pramāṇaṃ svapnavad bhavet |</p>
    <p xml:id="v7.25cd" n="7.25cd">na ca kālatrayopetabāhyārthāsambhave sati ||</p>
    <p xml:id="v7.26ab" n="7.26ab">pravartetāpi vijñānaṃ na cāsmin bāhyasambhavaḥ |</p>
    <p xml:id="v7.26cd" n="7.26cd">anutpanne 'pi tenāsminn utpannaparikalpanā ||</p>
    <p xml:id="v7.27ab" n="7.27ab">arthasaṃsargadṛṣṭyā vā saṃsargo 'tra prakalpyate |</p>
    <p xml:id="v7.27cd" n="7.27cd">buddhyor na tāvad evaṃ syād viśeṣaṇaviśeṣyatā ||</p>
    <p xml:id="v7.28ab" n="7.28ab">tathaiva śabdatadbuddhyor viśeṣotpattyasambhavāt |</p>
    <p xml:id="v7.28cd" n="7.28cd">tāvān eva hi gośabdaḥ śuklaśabde 'pi kīrtite ||</p>
    <p xml:id="v7.29ab" n="7.29ab">pūrvasattve 'pi tāvattā tasyaivaṃ taddhiyor api |</p>
    <p xml:id="v7.29cd" n="7.29cd">viśeṣaṇaviśeṣyatvaṃ na syāc chuklatvagotvayoḥ ||</p>
    <p xml:id="v7.30ab" n="7.30ab">na tayor anurāgo hi nā'vacchedaḥ parasparam |</p>
    <p xml:id="v7.30cd" n="7.30cd">gotvena na hi śuklatvaṃ gotvaṃ vā tena rajyate ||</p>
    <p xml:id="v7.31ab" n="7.31ab">anyonyātmany asadbhāvād vyaktyaṅgatvād dvayor api |</p>
    <p xml:id="v7.31cd" n="7.31cd">vyaktiś ced anurajyeta tābhyāṃ tatrāpi śabdayoḥ ||</p>
    <p xml:id="v7.32ab" n="7.32ab">na parasparasambandhaḥ syād atadgocarau hi tau |</p>
    <p xml:id="v7.32cd" n="7.32cd">śabdair anucyamāne hi saty apy ekāśraye 'rthataḥ ||</p>
    <p xml:id="v7.33ab" n="7.33ab">śabdānāṃ naiva sambandhaḥ pṛthivīsthagavāśvavat |</p>
    <p xml:id="v7.33cd" n="7.33cd">ekārthasamavāye 'pi rūpāder naiva saṅgatiḥ ||</p>
    <p xml:id="v7.34ab" n="7.34ab">na caikavyaktivṛttitve pramāṇaṃ gotvaśuklayoḥ |</p>
    <p xml:id="v7.34cd" n="7.34cd">sambandhād etayos tatra syād ekavyaktikalpanā ||</p>
    <p xml:id="v7.35ab" n="7.35ab">tadekatvāc ca sambandha evam anyonyasaṃśrayam |</p>
    <p xml:id="v7.35cd" n="7.35cd">na cātra padam asty anyad yenaikavyaktidhīr bhavet ||</p>
    <p xml:id="v7.36ab" n="7.36ab">na cā'syāḥ padavācyatvaṃ, vācyate 'pi na caikatā |</p>
    <p xml:id="v7.36cd" n="7.36cd">gamyamānasya caikatvāt sambandho yadi kalpyate ||</p>
    <p xml:id="v7.37ab" n="7.37ab">pārthivatvādyabhedena kiṃ na syād ghaṭavṛkṣayoḥ |</p>
    <p xml:id="v7.37cd" n="7.37cd">śuklaśrutyā na gotvādiḥ kṛṣṇādibhyo nivarttyate ||</p>
    <p xml:id="v7.38ab" n="7.38ab">svabhāvato 'vabodhaś ca tadvaśān nā'pasarpati |</p>
    <p xml:id="v7.38cd" n="7.38cd">kṛṣṇādyapohanaṃ vācyaṃ śuklaśabdasya yady api ||</p>
    <p xml:id="v7.39ab" n="7.39ab">tathāpi gogatatve 'sya pramāṇaṃ naiva sannidhiḥ |</p>
    <p xml:id="v7.39cd" n="7.39cd">tadviṣaya eveti yāvacchabdena nocyate ||</p>
    <p xml:id="v7.40ab" n="7.40ab">tāvat sarvam aśābdaṃ syāt svātantryeṇā'dhyavasyataḥ |</p>
    <p xml:id="v7.40cd" n="7.40cd">sannidher anumīyeta tādṛśaṃ vacanaṃ yadi ||</p>
    <p xml:id="v7.41ab" n="7.41ab">punaḥ saṇṇidhyadhīnaiva tasyaitadviṣayā'rthatā |</p>
    <p xml:id="v7.41cd" n="7.41cd">tatrāpi śabdakḷptiś ced anavasthā bhaved iyam ||</p>
    <p xml:id="v7.42ab" n="7.42ab">ṣaṭpramāṇā'tiriktatvāt tasmāt sannidhyanāśrayaḥ |</p>
    <p xml:id="v7.42cd" n="7.42cd">sambandhakāraṇaṃ nāpi ṣaṣṭhī gavyupalabhyate ||</p>
    <p xml:id="v7.43ab" n="7.43ab">satyām api tu sambandhaḥ śrautas tāvan nirākṛtaḥ |</p>
    <p xml:id="v7.43cd" n="7.43cd">gamyamānasya cārthasya naiva dṛṣṭaṃ viśeṣaṇam ||</p>
    <p xml:id="v7.44ab" n="7.44ab">śabdāntarair vibhaktyā vā dhūmo 'yaṃ jvalatītivat |</p>
    <p xml:id="v7.44cd" n="7.44cd">saṃsarge cāpi bhede vā vākyārthe parikalpite ||</p>
    <p xml:id="v7.45ab" n="7.45ab">tasya yāvat padārthatvān naikavākyatvasambhavaḥ |</p>
    <p xml:id="v7.45cd" n="7.45cd">padārthavyatirekaś ca nāsti saṃsargabhedayoḥ ||</p>
    <p xml:id="v7.46ab" n="7.46ab">na ca vastvantarā''rambhaḥ padārthais tadanugrahāt |</p>
    <p xml:id="v7.46cd" n="7.46cd">na hi jātiguṇaiḥ kiṃ cit kāryamāraśyate bahiḥ ||</p>
    <p xml:id="v7.47ab" n="7.47ab">tadabhāve 'vabodhaś ca jāto 'pi svapnavanmṛṣā |</p>
    <p xml:id="v7.47cd" n="7.47cd">satām eva viśeṣāṇāṃ saṃnidher yo 'pi manyate ||</p>
    <p xml:id="v7.48ab" n="7.48ab">vākyārthatvam abhivyaktau tasyāpi tadanekatā |</p>
    <p xml:id="v7.48cd" n="7.48cd">prāksattve ca kutas teṣāṃ pramāṇaṃ pratyayair vinā ||</p>
    <p xml:id="v7.49ab" n="7.49ab">na caiṣāṃ vastusattvaṃ ca tatpade 'stitvakāraṇaṃ |</p>
    <p xml:id="v7.49cd" n="7.49cd">evam ādyā'ntyasarveṣāṃ pṛthaksaṃghātakalpane ||</p>
    <p xml:id="v7.50ab" n="7.50ab">anyonyā'nugrahā'bhāvāt padānāṃ nāsti vākyatā |</p>
    <p xml:id="v7.50cd" n="7.50cd">ādyaṃ yadi padaṃ sarvaiḥ saṃskriyeta viśeṣataḥ ||</p>
    <p xml:id="v7.51ab" n="7.51ab">tatas tad eva vākyaṃ syād anyaś ca dyotako gaṇaḥ |</p>
    <p xml:id="v7.51cd" n="7.51cd">evam antyeṣu sarveṣu pṛthagbhūteṣv avasthitam ||</p>
    <p xml:id="v7.52ab" n="7.52ab">svatantreṣu hi vākyatvaṃ kathacinnopalakṣitam |</p>
    <p xml:id="v7.52cd" n="7.52cd">sphoṭajātiniṣedhaś ca syāt padasphoṭajātivat ||</p>
    <p xml:id="v7.53ab" n="7.53ab">vāryaḥ padakramo vākyaṃ yathā varṇakramaḥ padam |</p>
    <p xml:id="v7.53cd" n="7.53cd">buddhyā na copasaṃhartuḥ kramo niṣkṛṣya śakyate ||</p>
    <p xml:id="v7.54ab" n="7.54ab">padāny eva hi tadvanti vartante śrotrabuddhivat |</p>
    <p xml:id="v7.54cd" n="7.54cd">tāvatsv eva padeṣv anyaḥ kramo 'nyaś ca pratīyate ||</p>
    <p xml:id="v7.55ab" n="7.55ab">tatra yāvat kramaṃ bhedo vākyārthasya prasajyate |</p>
    <p xml:id="v7.55cd" n="7.55cd">padāntarasya pārārthyādākhyātaṃ yo 'pi manyate ||</p>
    <p xml:id="v7.56ab" n="7.56ab">vākyaṃ prādhānyayogena vākyārthaṃ cāpi bhāvanām |</p>
    <p xml:id="v7.56cd" n="7.56cd">tatrāpi na bahirvastu kriyākārakasaṅgatiḥ ||</p>
    <p xml:id="v7.57ab" n="7.57ab">na kārakāṇām anyonyaṃ na kriyāṇāṃ pratīyate |</p>
    <p xml:id="v7.57cd" n="7.57cd">ukhāyāmodanaṃ kāṣṭhair devadattaḥ paced iti ||</p>
    <p xml:id="v7.58ab" n="7.58ab">dravyāṇāṃ tāvad etasmin na sambandhaḥ parasparam |</p>
    <p xml:id="v7.58cd" n="7.58cd">atyantabhedaniṣpannaṣaṣṭhyabhāvānapekṣaṇaiḥ ||</p>
    <p xml:id="v7.59ab" n="7.59ab">tṛtīyādyapahāreṇa sannidher api bādhanāt |</p>
    <p xml:id="v7.59cd" n="7.59cd">kāṣṭhādīnāṃ ca sambandhaḥ kriyayā na svarūpataḥ ||</p>
    <p xml:id="v7.60ab" n="7.60ab">ārdrādidharmakaiḥ pākas taiḥ kṛto na hi dṛśyate |</p>
    <p xml:id="v7.60cd" n="7.60cd">śaktiḥ kāraṇam iṣṭhā ced, amūrtā sāpi niṣkriyā ||</p>
    <p xml:id="v7.61ab" n="7.61ab">śaktair api ca taiḥ pākas tiṣṭhadbhir naiva sādhyate |</p>
    <p xml:id="v7.61cd" n="7.61cd">jvalanādimukhenātha teṣāṃ pākena saṅgatiḥ ||</p>
    <p xml:id="v7.62ab" n="7.62ab">tathāpi karmaṇā kramaṃ na sādhyam iti durbham |</p>
    <p xml:id="v7.62cd" n="7.62cd">bhinnārthasamavetatvān na ca sambandhasambhavaḥ ||</p>
    <p xml:id="v7.63ab" n="7.63ab">na cānyakārakotpādye kārakaṃ kārakāntaram |</p>
    <p xml:id="v7.63cd" n="7.63cd">jvalanādīni kurvanti na ca syuḥ pākasādhanam ||</p>
    <p xml:id="v7.64ab" n="7.64ab">apākasādhanānāṃ ca kutas tenaikavācyatā |</p>
    <p xml:id="v7.64cd" n="7.64cd">jvalanādigatā pāke śaktiś ced upacaryate ||</p>
    <p xml:id="v7.65ab" n="7.65ab">kartṛtvāt tatra kāṣṭhādeḥ karaṇatvādi ca durlabham |</p>
    <p xml:id="v7.65cd" n="7.65cd">mukhyaṃ kārakavaicitryam alabdhaṃ jvalanādiṣu ||</p>
    <p xml:id="v7.66ab" n="7.66ab">kathaṃ tu pākavelāyām upacāreṇa labhyate |</p>
    <p xml:id="v7.66cd" n="7.66cd">svavyāpāre ca kāṣṭhādeḥ karaṇatvādyasambhavaḥ ||</p>
    <p xml:id="v7.67ab" n="7.67ab">viklidyanti jvalantīti bibhratīti ca darśanāt |</p>
    <p xml:id="v7.67cd" n="7.67cd">na caiṣāṃ pākavelāyāṃ vyāpārāntaram iṣyate ||</p>
    <p xml:id="v7.68ab" n="7.68ab">ekaprayogavat, tena kartṛtaiva prasajyate |</p>
    <p xml:id="v7.68cd" n="7.68cd">pacinā cānupātteṣu jvalanādiṣv asaṅgatiḥ ||</p>
    <p xml:id="v7.69ab" n="7.69ab">na hi sadbhāvamātreṇa tāni sambandhakāraṇam |</p>
    <p xml:id="v7.69cd" n="7.69cd">na ca śabdāntarair eṣām upādānamataḥ paciḥ ||</p>
    <p xml:id="v7.70ab" n="7.70ab">devadattakriyāvācī na syāt kāṣṭhādisaṅgataḥ |</p>
    <p xml:id="v7.70cd" n="7.70cd">sarvavyāpāravācī cet pacir iṣṭas tathā sati ||</p>
    <p xml:id="v7.71ab" n="7.71ab">kartṛtvam eva kāṣṭāder āpannaṃ devadattavat |</p>
    <p xml:id="v7.71cd" n="7.71cd">dhātunoktakriye nityaṃ kārake kartṛteṣyate ||</p>
    <p xml:id="v7.72ab" n="7.72ab">sarveṣāṃ bhāvanāsāmye na hy anyat kartṛlakṣaṇam |</p>
    <p xml:id="v7.72cd" n="7.72cd">kāṣṭhādīni pacantīti vivakṣā yā ca dṛśyate ||</p>
    <p xml:id="v7.73ab" n="7.73ab">sāpi naivopapadyeta yady anyat kartṛlakṣaṇam |</p>
    <p xml:id="v7.73cd" n="7.73cd">ekadhātugṛhītānāṃ na cāsty aṅgapradhānatā ||</p>
    <p xml:id="v7.74ab" n="7.74ab">na kārakaṃ tataḥ karttā prādhānyābhihitakriyam |</p>
    <p xml:id="v7.74cd" n="7.74cd">ataḥ samapradhānānām abhidhā sadasattvayoḥ ||</p>
    <p xml:id="v7.75ab" n="7.75ab">kva cit kārakavaicitryaṃ kva cid aikyaṃ na yujyate |</p>
    <p xml:id="v7.75cd" n="7.75cd">pratyayenāpi naivātra jvalanādiparigrahaḥ ||</p>
    <p xml:id="v7.76ab" n="7.76ab">kartṛmātraṃ tv asau brūyād atha vā tadgatā kriyām |</p>
    <p xml:id="v7.76cd" n="7.76cd">tasmān na pacatīty atra kāṣṭhāder asti saṅgatiḥ ||</p>
    <p xml:id="v7.77ab" n="7.77ab">sarvatra na ca dhātvarthaḥ pratyayārthena yujyate |</p>
    <p xml:id="v7.77cd" n="7.77cd">bhāvanā pratyayārtho hi dhātvarthānāṃ ca tāṃ prati ||</p>
    <p xml:id="v7.78ab" n="7.78ab">sādhyasādhanayogyānām upādānaṃ ca dhātubhiḥ |</p>
    <p xml:id="v7.78cd" n="7.78cd">sādhyatvaṃ pākam ity evaṃ pākenaiva ca sādhanam ||</p>
    <p xml:id="v7.79ab" n="7.79ab">pac ity etena rūpeṇa naiko 'py aṃśaḥ pratīyate |</p>
    <p xml:id="v7.79cd" n="7.79cd">vidhibhāvanayoś caikapratyayagrāhyatākṛtaḥ ||</p>
    <p xml:id="v7.80ab" n="7.80ab">dhātvarthāt prathamaṃ tāvat sambandho 'dhyavasīyate |</p>
    <p xml:id="v7.80cd" n="7.80cd">vidhāv avasite tatra kevale bhāvanātmani ||</p>
    <p xml:id="v7.81ab" n="7.81ab">paścāt sambadhyamāno 'pi na dhātvartho vidhīyate |</p>
    <p xml:id="v7.81cd" n="7.81cd">vidhyahīnapravṛtteś ca na sa kāryaḥ śruto 'pi san ||</p>
    <p xml:id="v7.82ab" n="7.82ab">evaṃ kārakavidhyantavidhānasyāpy asambhavaḥ |</p>
    <p xml:id="v7.82cd" n="7.82cd">vidhyantatvaṃ prayājāder niṣedhavyam asaṅgatam ||</p>
    <p xml:id="v7.83ab" n="7.83ab">asambaddhatvam eteṣāṃ vācyaṃ śuklagavādivat |</p>
    <p xml:id="v7.83cd" n="7.83cd">tatrārthalakṣaṇā kā cit sambhaved api saṅgatiḥ ||</p>
    <p xml:id="v7.84ab" n="7.84ab">vākyair eva tv asambaddhaiḥ sambandho na prakalpyate |</p>
    <p xml:id="v7.84cd" n="7.84cd">ato 'nyonyāśrayatvaṃ syād ekamūlāprasiddhitaḥ ||</p>
    <p xml:id="v7.85ab" n="7.85ab">evam aṃśatrayāsattvāj jāto nirviṣayo vidhiḥ |</p>
    <p xml:id="v7.85cd" n="7.85cd">dhātvarthakārakāṇāṃ tu sākṣān naivaiṣa sidhyati ||</p>
    <p xml:id="v7.86ab" n="7.86ab">vidher bhāvanayā rodhāt kartus teṣv apravartanāt |</p>
    <p xml:id="v7.86cd" n="7.86cd">kriyākārakasambandhamūlatvāt sarvasaṅgatiḥ ||</p>
    <p xml:id="v7.87ab" n="7.87ab">niṣedhyā tanniṣedhena svasvāmipitṛbandhuṣu |</p>
    <p xml:id="v7.87cd" n="7.87cd">upasarganipātānāṃ kena cin na ca saṅgatiḥ ||</p>
    <p xml:id="v7.88ab" n="7.88ab">parasparaṃ tv asiddhaiva svātantryeṇa ca nāmabhiḥ |</p>
    <p xml:id="v7.88cd" n="7.88cd">kriyāviśeṣaṇatvāc ca vinā naivopasargatā ||</p>
    <p xml:id="v7.89ab" n="7.89ab">vākyārtho 'sattvabhūtatvād etair na ca viśiṣyate |</p>
    <p xml:id="v7.89cd" n="7.89cd">kriyādvārā'tha kalpyeta sāpi nākārakātmanaḥ ||</p>
    <p xml:id="v7.90ab" n="7.90ab">asattvabhūm arthaṃ ca nādhyavasyati kārakam |</p>
    <p xml:id="v7.90cd" n="7.90cd">viśeṣaṇatvam apy eṣāṃ naivārthānanurañjanāt ||</p>
    <p xml:id="v7.91ab" n="7.91ab">ānarthakyānyavācitvaviparotaprasādhanāt |</p>
    <p xml:id="v7.91cd" n="7.91cd">pralambate 'yam ityādau teṣāṃ kaś cid arthakaḥ ||</p>
    <p xml:id="v7.92ab" n="7.92ab">prāsādādiṣu cānyo 'rtho viparītaḥ pratiṣṭhate |</p>
    <p xml:id="v7.92cd" n="7.92cd">yena svārthāvirodhena viśeṣa upajanyate ||</p>
    <p xml:id="v7.93ab" n="7.93ab">viśeṣaṇaṃ tadeveṣṭaṃ na tu yat svārthanāśakam |</p>
    <p xml:id="v7.93cd" n="7.93cd">ābhimukhyordhvagatyādiviśeṣo yo 'vagamyate ||</p>
    <p xml:id="v7.94ab" n="7.94ab">tasyāpi kartṛdharmatvān na dhātvarthāṅgateṣyate |</p>
    <p xml:id="v7.94cd" n="7.94cd">kartrā ca saha sambandho nopasargasya vidyate ||</p>
    <p xml:id="v7.95ab" n="7.95ab">aṃśatrayātiriktatvān nāpi bhāvanayā saha |</p>
    <p xml:id="v7.95cd" n="7.95cd">pratiṣedhavikalpādeḥ sambandhaś ca virudhyate ||</p>
    <p xml:id="v7.96ab" n="7.96ab">anyarūpaparicchedād vāhyavastvarthavādinām |</p>
    <p xml:id="v7.96cd" n="7.96cd">svaśruteḥ prathamaṃ vastu sadbhāvena nirūpitam ||</p>
    <p xml:id="v7.97ab" n="7.97ab">kathaṃ nañādibhiḥ paścād abhāvam upanīyate |</p>
    <p xml:id="v7.97cd" n="7.97cd">virodhaś ca tayoḥ śrutyor asti nāstīti śabdavat ||</p>
    <p xml:id="v7.98ab" n="7.98ab">vikalpe punarekasya śabdasyaiṣā virodhitā |</p>
    <p xml:id="v7.98cd" n="7.98cd">gavādivac ca naiteṣāṃ svatantrārthāvadhāraṇam ||</p>
    <p xml:id="v7.99ab" n="7.99ab">yena tatpūrvakaṃ santaṃ vākyārthaṃ yāyurātmanā |</p>
    <p xml:id="v7.99cd" n="7.99cd">samudāye 'py asiddhatvāt yena vakṣyaty ahetutām ||</p>
    <p xml:id="v7.100ab" n="7.100ab">gamyate cet yato 'vocat pratyekāśaktisiddhaye |</p>
    <p xml:id="v7.100cd" n="7.100cd">asambandhāt padārthānām iti pūrvoktayā diśā ||</p>
    <p xml:id="v7.101ab" n="7.101ab">sann apy ajñāyamānatvād asann ity abhidhīyate |</p>
    <p xml:id="v7.101cd" n="7.101cd">aikaikaśye padārthānāṃ vākyārthe vyabhicāritā ||</p>
    <p xml:id="v7.102ab" n="7.102ab">prāgasiddheḥ samastānām asādhāraṇaduṣṭatā |</p>
    <p xml:id="v7.102cd" n="7.102cd">padārthān eva vākyārthaṃ yaḥ sāmastyena manyate ||</p>
    <p xml:id="v7.103ab" n="7.103ab">gaur aśvaḥ puruṣo hastīty atrāpy asya prasajyate |</p>
    <p xml:id="v7.103cd" n="7.103cd">vyastasya yo 'rthaḥ śabdasya na sāmastye jahāti tam ||</p>
    <p xml:id="v7.104ab" n="7.104ab">taṃ cojjhati na viśrambhaḥ padārthaṃ prati labhyate |</p>
    <p xml:id="v7.104cd" n="7.104cd">tatra dvitrādisāmānyavijñānaṃ kevalaṃ bhavet ||</p>
    <p xml:id="v7.105ab" n="7.105ab">anekaśabdavijñānān na viśeṣāvadhāraṇam |</p>
    <p xml:id="v7.105cd" n="7.105cd">padārthasaṅgate 'rthe ced vākyaṃ sākṣāt pravarttate ||</p>
    <p xml:id="v7.106ab" n="7.106ab">padārthasaṃvidas tatra na syād dṛṣṭopakāritā |</p>
    <p xml:id="v7.106cd" n="7.106cd">tenājñātapadārtho 'pi budhyetaiva svabhāvataḥ ||</p>
    <p xml:id="v7.107ab" n="7.107ab">tān vānurudhyamānasya kāraṇaṃ syusta eva te |</p>
    <p xml:id="v7.107cd" n="7.107cd">tatra coktam, ato nāsti vākyadhīmūlasambhavaḥ ||</p>
    <p xml:id="v7.108ab" n="7.108ab">tataś cārthād bhavel loke, vedārthas tv apramāṇakaḥ |</p>
    <p xml:id="v7.108cd" n="7.108cd">samayāt puruṣāṇāṃ vā guṇavṛddhyādivanmataḥ ||</p>
    <p xml:id="v7.109ab" n="7.109ab">niṣkāraṇo 'pi sannartho yājñikaiḥ paribhāṣitaḥ |</p>
    <p xml:id="v7.109cd" n="7.109cd">tatra coktaṃ kathāvat tu saṅghātāt pauruṣeyatā ||</p>
    <p xml:id="v7.110ab" n="7.110ab">na cāptaḥ puruṣo 'trāsti, tena vedāpramāṇatā |</p>
    <p xml:id="v7.110cd" n="7.110cd">atrābhidhīyate, yady apy asti mūlāntaraṃ na naḥ ||</p>
    <p xml:id="v7.111ab" n="7.111ab">padārthānāṃ tu mūlatvaṃ dṛṣṭaṃ tadbhāvabhāvataḥ |</p>
    <p xml:id="v7.111cd" n="7.111cd">satyaṃ na vācakaṃ vākyaṃ vākyārthasyopapadyate ||</p>
    <p xml:id="v7.112ab" n="7.112ab">anyathāpy upapannatvāc chaktis tatrāpramāṇikā |</p>
    <p xml:id="v7.112cd" n="7.112cd">pada eva hi varṇānāṃ śaktiḥ kleśena kalpitā ||</p>
    <p xml:id="v7.113ab" n="7.113ab">tirobhāvād iha tv eṣāṃ bhavet kleśatareṇa sā |</p>
    <p xml:id="v7.113cd" n="7.113cd">bahavaś cānusandheyā varṇāś ciratirohitāḥ ||</p>
    <p xml:id="v7.114ab" n="7.114ab">padārtheṣūpayuktānāṃ punarvyāpārakalpanā |</p>
    <p xml:id="v7.114cd" n="7.114cd">padārthānāṃ ca sāmarthyaṃ gamyamānam apahnutam ||</p>
    <p xml:id="v7.115ab" n="7.115ab">ānantaryād dhi vākyārthas taddhetutvaṃ na muñcati |</p>
    <p xml:id="v7.115cd" n="7.115cd">ekayaiva hi saṃskṛtyā kathaṃ kāryadvayaṃ bhavet ||</p>
    <p xml:id="v7.116ab" n="7.116ab">na caiṣāṃ pūrvasaṃskārād anyo 'stīti pratīyate |</p>
    <p xml:id="v7.116cd" n="7.116cd">na cānyavarṇavelāyāṃ teṣv ālocanasambhavaḥ ||</p>
    <p xml:id="v7.117ab" n="7.117ab">padatadvācyasambandhabuddhivyavadhibādhanāt |</p>
    <p xml:id="v7.117cd" n="7.117cd">pratyakṣasmṛtirūpāto na teṣv ekāsti vākyadhīḥ ||</p>
    <p xml:id="v7.118ab" n="7.118ab">tasmāc ca vākyanirbhāsā vākyaṃ sā dhīr na kalpate |</p>
    <p xml:id="v7.118cd" n="7.118cd">vākyam ity anayā buddhyā na cātmāṃśaḥ pratīyate ||</p>
    <p xml:id="v7.119ab" n="7.119ab">na ca vākyārthabuddhyedaṃ śūnyavāde nirūpitam |</p>
    <p xml:id="v7.119cd" n="7.119cd">vākyavākyārthyor aikye bāhyābhyantaravādinām ||</p>
    <p xml:id="v7.120ab" n="7.120ab">vicchinnabhāgabuddhīnāṃ mṛṣātvaṃ niṣpramāṇakam |</p>
    <p xml:id="v7.120cd" n="7.120cd">kalpyamāne 'pi naivaṃ ca vastubuddhir nivarttate ||</p>
    <p xml:id="v7.121ab" n="7.121ab">teṣv eva ca padārtheṣu prakḷptastokaśaktiṣu |</p>
    <p xml:id="v7.121cd" n="7.121cd">āvāpodvāparacanābhedād vākyeṣv anantā ||</p>
    <p xml:id="v7.122ab" n="7.122ab">stokaśaktyupapanne 'rthe bahuśaktyapramāṇatā |</p>
    <p xml:id="v7.122cd" n="7.122cd">vākyatacchaktyanantatve nārthāpattis tato bhavet ||</p>
    <p xml:id="v7.123ab" n="7.123ab">na cāvayavabuddhīnāṃ sādṛśyād bhrāntikalpanā |</p>
    <p xml:id="v7.123cd" n="7.123cd">na prasiddhāḥ pṛthagbhūtā mukhyā hy avayavāḥ kva cit ||</p>
    <p xml:id="v7.124ab" n="7.124ab">nāvayavyantare yasmāt sarvavākyeṣv abhāgatā |</p>
    <p xml:id="v7.124cd" n="7.124cd">satām avayavānāṃ hi syād vā sadṛśatā na vā ||</p>
    <p xml:id="v7.125ab" n="7.125ab">sādṛśyaṃ narasiṃhādau yuktaṃ jātyantare sati |</p>
    <p xml:id="v7.125cd" n="7.125cd">tatra hy avayavāḥ siddhāḥ prāksaṃyogavibhāginaḥ ||</p>
    <p xml:id="v7.126ab" n="7.126ab">pāṇyādayo hi vicchinnā dṛśyante nṛśarīrataḥ |</p>
    <p xml:id="v7.126cd" n="7.126cd">deheṣu ca pṛthagbuddhis teṣu sarveṣu jāyate ||</p>
    <p xml:id="v7.127ab" n="7.127ab">tatra tatsadṛśatvād vā tatsāmānyena vaikatā |</p>
    <p xml:id="v7.127cd" n="7.127cd">hastādiṣūpapanneti pratyabhijñānasambhavaḥ ||</p>
    <p xml:id="v7.128ab" n="7.128ab">tadvad atrāpi sādṛśyaṃ yadi nāmāvadhāryate |</p>
    <p xml:id="v7.128cd" n="7.128cd">siddhe 'vayavasatyatve mṛṣā nirbhāgakalpanā ||</p>
    <p xml:id="v7.129ab" n="7.129ab">asatā yat tu sādṛśyam asataḥ parikalpyate |</p>
    <p xml:id="v7.129cd" n="7.129cd">dhruvaṃ śaśaviṣāṇena kharaśṛṅgasya tad bhavet ||</p>
    <p xml:id="v7.130ab" n="7.130ab">athāsattvena sādṛśyam atrāpy astīti manyate |</p>
    <p xml:id="v7.130cd" n="7.130cd">sarvatraivaṃ samānatvāt kaś cin nāsadṛśo bhavet ||</p>
    <p xml:id="v7.131ab" n="7.131ab">bhāgaś citre 'pi dṛṣṇādir dṛṣṭa eva sadṛktayā |</p>
    <p xml:id="v7.131cd" n="7.131cd">ekadeśaś ca madye 'pi samyaktiktaraseṣu ca ||</p>
    <p xml:id="v7.132ab" n="7.132ab">citrabuddhes tu naivāsti pratītir bhāgaśo mama |</p>
    <p xml:id="v7.132cd" n="7.132cd">ākārābhāvataḥ, artho 'tra citraḥ sāvayavaḥ sa ca ||</p>
    <p xml:id="v7.133ab" n="7.133ab">tasmān na padavarṇānām asattvāt sadṛśī gatiḥ |</p>
    <p xml:id="v7.133cd" n="7.133cd">vākyasyāpi na sādṛśyaṃ tatrāvayavavarjanāt ||</p>
    <p xml:id="v7.134ab" n="7.134ab">syād varṇapadaniṣkṛṣṭir na ca vākyasadṛktayā |</p>
    <p xml:id="v7.134cd" n="7.134cd">tena na syād apoddhāras teṣām ālambanād ṛte ||</p>
    <p xml:id="v7.135ab" n="7.135ab">na ca vyañjakabhedo 'pi padavarṇādṛte 'sti te |</p>
    <p xml:id="v7.135cd" n="7.135cd">sūkṣmatvād, aṇukalpānāṃ dhvanīnāṃ parikalpanāt ||</p>
    <p xml:id="v7.136ab" n="7.136ab">na ca kāryāntarārambhas tais tādṛgupapadyate |</p>
    <p xml:id="v7.136cd" n="7.136cd">tenāṇumātraśabdāṃśagṛhītiḥ kevalā bhavet ||</p>
    <p xml:id="v7.137ab" n="7.137ab">sator api ca nādānāṃ pṛthaktvakramavattvayoḥ |</p>
    <p xml:id="v7.137cd" n="7.137cd">vyaṅgyābhāvena naivaiṣām abhivyaktiḥ prasidhyati ||</p>
    <p xml:id="v7.138ab" n="7.138ab">kṛtsnasya yaugapadyena bhaved vāvagatir na vā |</p>
    <p xml:id="v7.138cd" n="7.138cd">naiva prāksakalād vākyād grāhyaṃ kiñ cit tavāsti hi ||</p>
    <p xml:id="v7.139ab" n="7.139ab">tad eva sakalaṃ vākyaṃ nyūnam anyadapekṣya ca |</p>
    <p xml:id="v7.139cd" n="7.139cd">tadviruddham, na cābhinne nyūnasākalyakalpanā ||</p>
    <p xml:id="v7.140ab" n="7.140ab">pṛthakprasiddhasadbhāvaṃ tripadaṃ ca catuṣpade |</p>
    <p xml:id="v7.140cd" n="7.140cd">nāstīti yadi kalpyeta vṛkṣo na syāt tadā vane ||</p>
    <p xml:id="v7.141ab" n="7.141ab">pṛthakprasiddhyamithyātvāt syād vākyāntaratā yadi |</p>
    <p xml:id="v7.141cd" n="7.141cd">vākyāc chabdāntaratvaṃ syāt tathaiva padavarṇayoḥ ||</p>
    <p xml:id="v7.142ab" n="7.142ab">tasmād yathā mahāvākye laghūnām anirākriyā |</p>
    <p xml:id="v7.142cd" n="7.142cd">tathaiva padavarṇānāṃ nāsattvaṃ vākyabuddhiṣu ||</p>
    <p xml:id="v7.143ab" n="7.143ab">kevalasyāprayogāc cet, mahadarthe laghor api |</p>
    <p xml:id="v7.143cd" n="7.143cd">alpārthe tatprayuktaṃ cet svārthe tadvat padāni naḥ ||</p>
    <p xml:id="v7.144ab" n="7.144ab">yady api vyavahāraṅgaṃ na pūrṇaṃ padavarṇayoḥ |</p>
    <p xml:id="v7.144cd" n="7.144cd">tathāpy asty eva sadbhāvas tanmātre prayuyukṣite ||</p>
    <p xml:id="v7.145ab" n="7.145ab">padārthamātram eveṣṭaṃ viśeṣe 'vagate kva cit |</p>
    <p xml:id="v7.145cd" n="7.145cd">padaṃ prayuñjate ke cid varṇaṃ vārthasamanvitam ||</p>
    <p xml:id="v7.146ab" n="7.146ab">granthādhyayanavelāyāṃ svarūpeṇāvadhāraṇam |</p>
    <p xml:id="v7.146cd" n="7.146cd">pradhānaṃ padavarṇānāṃ vicchinnānām upāśritam ||</p>
    <p xml:id="v7.147ab" n="7.147ab">tadā prasiddhasattvānāṃ cottaratrāsti sādhanam |</p>
    <p xml:id="v7.147cd" n="7.147cd">na hi vākyārthabuddhyaiṣāṃ rūpaṃ kiñ cid viruddhyate ||</p>
    <p xml:id="v7.148ab" n="7.148ab">yady apy eṣāṃ na sāmarthyaṃ kevalānāṃ tadudgame |</p>
    <p xml:id="v7.148cd" n="7.148cd">aviruddhas tu sadbhāvaḥ kāryāśaktarathāṅgavat ||</p>
    <p xml:id="v7.149ab" n="7.149ab">kevalasyāprayogitvaṃ tenānaikāntikīkṛtam |</p>
    <p xml:id="v7.149cd" n="7.149cd">kāryād ṛte 'pi dṛṣṭir yā, sā śabde 'py upapāditā ||</p>
    <p xml:id="v7.150ab" n="7.150ab">sadbhāve padavarṇānāṃ bhedo yaḥ paramāṇuvat |</p>
    <p xml:id="v7.150cd" n="7.150cd">sarvābhāvas tataś ceti seyaṃ bālabibhīṣikā ||</p>
    <p xml:id="v7.151ab" n="7.151ab">yathā tantvādayaḥ siddhāḥ paramāṇuṣu satsv api |</p>
    <p xml:id="v7.151cd" n="7.151cd">tathā satsv api bhāgeṣu na varṇādi virotsyate ||</p>
    <p xml:id="v7.152ab" n="7.152ab">kiñ cit sāvayavaṃ dṛṣṭvā na ca sarvaṃ prasajyate |</p>
    <p xml:id="v7.152cd" n="7.152cd">ghaṭasāvayavatve 'pi na bhāgaḥ paramāṇuṣu ||</p>
    <p xml:id="v7.153ab" n="7.153ab">tad atra padavarṇānāṃ  bhedaṃ pratyakṣasādhitam |</p>
    <p xml:id="v7.153cd" n="7.153cd">varṇāṃśānupapattyā kaḥ śaknuyādapabādhitum ||</p>
    <p xml:id="v7.154ab" n="7.154ab">asattve ye ca dṛṣṭāntāḥ prakṛtipratyayādayaḥ |</p>
    <p xml:id="v7.154cd" n="7.154cd">asiddhās te, yato loke tatsadbhāvaḥ pratīyate ||</p>
    <p xml:id="v7.155ab" n="7.155ab">naiva hi prakriyāmātraṃ śāstrataḥ parikalpyate |</p>
    <p xml:id="v7.155cd" n="7.155cd">pratyakṣaṃ hy eva tadrūpaṃ vācyam apy anyavācyavat ||</p>
    <p xml:id="v7.156ab" n="7.156ab">krameṇa hi pratīyete prakṛtipratyayau pade |</p>
    <p xml:id="v7.156cd" n="7.156cd">tadāgame tadartho 'pi svasaṃvedyaḥ krameṇa naḥ ||</p>
    <p xml:id="v7.157ab" n="7.157ab">anvayavyatirekābhyām apy artho gamyate tayoḥ |</p>
    <p xml:id="v7.157cd" n="7.157cd">amādyupajanāpāye vṛkṣārtho hy anugamyate ||</p>
    <p xml:id="v7.158ab" n="7.158ab">vṛkṣaṃ vṛkṣeṇa cety atra vṛkṣatvaṃ tāvad eva hi |</p>
    <p xml:id="v7.158cd" n="7.158cd">karmatvaṃ hīyate pūrvaṃ karaṇatvaṃ ca jāyate ||</p>
    <p xml:id="v7.159ab" n="7.159ab">tathā vṛkṣaṃ ghaṭaṃ ceti karmatvam anugamyate |</p>
    <p xml:id="v7.159cd" n="7.159cd">vṛkṣatvaṃ hīyate 'nyā ca ghaṭadhīrupajāyate ||</p>
    <p xml:id="v7.160ab" n="7.160ab">tatra yo 'nveti yaṃ śabdam arthas tasya bhaved asau |</p>
    <p xml:id="v7.160cd" n="7.160cd">anyathānupapattyā hi śaktis tatrāvatiṣṭhate ||</p>
    <p xml:id="v7.161ab" n="7.161ab">yat kūpayūpasūpādau samāne 'py upabandhane |</p>
    <p xml:id="v7.161cd" n="7.161cd">nāsty arthānugamaḥ kaś cit tan na śabdo 'parādhyati ||</p>
    <p xml:id="v7.162ab" n="7.162ab">nānvayavyatirekābhyām apūrvārthāvadhāraṇam |</p>
    <p xml:id="v7.162cd" n="7.162cd">saṃsṛṣṭe 'vagate 'rthe hi tābhyāṃ śaktir niyamyate ||</p>
    <p xml:id="v7.163ab" n="7.163ab">tenānekātmakāc chabdād anekārthāvabodhane |</p>
    <p xml:id="v7.163cd" n="7.163cd">siddhe yadāgame yo 'rthaḥ sa tasyaivāvadhāryate ||</p>
    <p xml:id="v7.164ab" n="7.164ab">evaṃ pipīlikāpaṅkte reṇucakrānvaye sati |</p>
    <p xml:id="v7.164cd" n="7.164cd">gajāśvopajanāpāye 'py atādarthyam aśaktitaḥ ||</p>
    <p xml:id="v7.165ab" n="7.165ab">asty eva ca gajāśveṣu sāmānyaṃ reṇukāraṇam |</p>
    <p xml:id="v7.165cd" n="7.165cd">dṛḍhaprāṇiviśeṣatvaṃ samastavyastalakṣitam ||</p>
    <p xml:id="v7.166ab" n="7.166ab">dṛṣṭā pipīlikāpaṅktiḥ kevalā reṇuvarjitā |</p>
    <p xml:id="v7.166cd" n="7.166cd">hastyādyanvayinī tena na hetutvaṃ prapadyate ||</p>
    <p xml:id="v7.167ab" n="7.167ab">prakṛtipratyayādīnāṃ kevalāviniyogataḥ |</p>
    <p xml:id="v7.167cd" n="7.167cd">yathaivārthā na dṛśyante tathā cānartham apy adaḥ ||</p>
    <p xml:id="v7.168ab" n="7.168ab">nāmākhyātādisākalyavaikalyānugame sati |</p>
    <p xml:id="v7.168cd" n="7.168cd">tadarthāsambhavo dṛṣṭaḥ padavākyāntarāśrayaḥ ||</p>
    <p xml:id="v7.169ab" n="7.169ab">viprāśvaḥ pacate yātaṃ rājahastinyagāditi |</p>
    <p xml:id="v7.169cd" n="7.169cd">tathānyarūpam anyādṛk rājñā dadhy atra gām iti ||</p>
    <p xml:id="v7.170ab" n="7.170ab">vipraśabdau kva cid dṛṣṭānupasargārthavācinau |</p>
    <p xml:id="v7.170cd" n="7.170cd">samudāyas tathānyatra brāhmaṇatvāvabodhakaḥ ||</p>
    <p xml:id="v7.171ab" n="7.171ab">aśva ity api nāmedam ākhyātaṃ luṅi cedṛśam |</p>
    <p xml:id="v7.171cd" n="7.171cd">ākhyātaṃ pacateśabdaḥ paca te iti vā dvayam ||</p>
    <p xml:id="v7.172ab" n="7.172ab">strīdvitvaṃ puṃbahutvaṃ vā te ṣaṣṭhyartha caturthyatha |</p>
    <p xml:id="v7.172cd" n="7.172cd">pacate iti sarvaṃ vā caturthyantaṃ śatuḥ padam ||</p>
    <p xml:id="v7.173ab" n="7.173ab">yātaṃ loṇmadhyamadvitvamayātaṃ laṅi vā bhvet |</p>
    <p xml:id="v7.173cd" n="7.173cd">kartṛniṣṭhādvitīyāntaṃ prathamāntaṃ napuṃsakam ||</p>
    <p xml:id="v7.174ab" n="7.174ab">rājahastī samāso vā rājaloṇmadhyamo 'pi vā |</p>
    <p xml:id="v7.174cd" n="7.174cd">hastinītyatha saptamyāmatha strīpratyayāntaram ||</p>
    <p xml:id="v7.175ab" n="7.175ab">agāditi luṅantaṃ syādago vā pañcamīparaḥ |</p>
    <p xml:id="v7.175cd" n="7.175cd">tānattītyatha vāpy evaṃ kvibanto 'yaṃ samāsabhāk ||</p>
    <p xml:id="v7.176ab" n="7.176ab">evamarthavikalpena bhede 'rtho nāvatiṣṭhate |</p>
    <p xml:id="v7.176cd" n="7.176cd">nirbhāge vācake vākye samastādasti nirṇyaḥ ||</p>
    <p xml:id="v7.177ab" n="7.177ab">tasmān na yo yam anveti sarvadā tena so 'rthavān |</p>
    <p xml:id="v7.177cd" n="7.177cd">anarthakatvavijñānāt tadrūpe 'pi padāntare ||</p>
    <p xml:id="v7.178ab" n="7.178ab">tathā rājārthavān dṛṣṭo rājñety atra ca nāsty asau |</p>
    <p xml:id="v7.178cd" n="7.178cd">dadhi gaur iti nāpīmau vidmo dadhy atra gāmiti ||</p>
    <p xml:id="v7.179ab" n="7.179ab">anyasmiñ jñātasambandhe niṣiddho 'nyaś ca vācakaḥ |</p>
    <p xml:id="v7.179cd" n="7.179cd">na ca sarvavikārāṇām ānantyāt saṅgatīkṣaṇam ||</p>
    <p xml:id="v7.180ab" n="7.180ab">tasmād anarthakair eva vinā jātiguṇānvayāt |</p>
    <p xml:id="v7.180cd" n="7.180cd">prakṛtipratyayādyantapadabhāgavivarjitaiḥ ||</p>
    <p xml:id="v7.181ab" n="7.181ab">vākyair eva viśiṣṭho 'rthaḥ svatantraiḥ pratipādyate |</p>
    <p xml:id="v7.181cd" n="7.181cd">bhāgaśaḥ kathitopāyair aśvakarṇājakarṇavat ||</p>
    <p xml:id="v7.182ab" n="7.182ab">atra brūmaḥ padātmā na sarveṣv eteṣu bhidyate |</p>
    <p xml:id="v7.182cd" n="7.182cd">kena cid dhaddharmabhedena jarā rājetivat kramāt ||</p>
    <p xml:id="v7.183ab" n="7.183ab">padāvadhāraṇopāyān bahūnicchanti sūrayaḥ |</p>
    <p xml:id="v7.183cd" n="7.183cd">kramanyūnātiriktatvasvaravākyasmṛtiśrutīḥ ||</p>
    <p xml:id="v7.184ab" n="7.184ab">śeṣān arthān paricchidya svarūpair vākyagocarān |</p>
    <p xml:id="v7.184cd" n="7.184cd">tatsambandhānurūpārthavācitvenānyanirṇayaḥ ||</p>
    <p xml:id="v7.185ab" n="7.185ab">tatrāvadhṛtanāmārthair ākhyātāpekṣaṇena tat |</p>
    <p xml:id="v7.185cd" n="7.185cd">ākhyāte sati nāmatvaṃ bhaved ubhayasambhave ||</p>
    <p xml:id="v7.186ab" n="7.186ab">yathā ca puruṣākāre samāne 'py avagamyate |</p>
    <p xml:id="v7.186cd" n="7.186cd">smaraṇād brāhmaṇatvādi prakṛtipratyayānvayāt ||</p>
    <p xml:id="v7.187ab" n="7.187ab">tathānvākhyānabhedena prakṛtipratyayādibhiḥ |</p>
    <p xml:id="v7.187cd" n="7.187cd">nāmākhyātavyavasthānaṃ smaraṇenopalakṣyate ||</p>
    <p xml:id="v7.188ab" n="7.188ab">aprāptasmṛtyupāyānāṃ viveko 'yaṃ na jāyate |</p>
    <p xml:id="v7.188cd" n="7.188cd">ajñāte pitṛsaṃbandhe tulyo 'sau brāhmaṇādiṣu ||</p>
    <p xml:id="v7.189ab" n="7.189ab">tathā śrutyaiva sandigdhaṃ kiñ cin nirṇīyate padam |</p>
    <p xml:id="v7.189cd" n="7.189cd">sāmānādhikaraṇyena prasiddhākhyātanāmabhiḥ ||</p>
    <p xml:id="v7.190ab" n="7.190ab">nanv ayaṃ na vibhāgaḥ syāt padajātimanicchataḥ |</p>
    <p xml:id="v7.190cd" n="7.190cd">nāmākhyātamatigrāhyāḥ kathaṃ varṇāsta eva te ||</p>
    <p xml:id="v7.191ab" n="7.191ab">kena vā neṣyate jātiḥ padajātacatuṣṭaye |</p>
    <p xml:id="v7.191cd" n="7.191cd">suptiṅkṛttaddhitāḥ santi tathā dhātvādijātayaḥ ||</p>
    <p xml:id="v7.192ab" n="7.192ab">padaikye 'py aviruddheyam atyantānatirekiṇī |</p>
    <p xml:id="v7.192cd" n="7.192cd">varṇā eveti cagranthe niṣiddhātyantabhinnatā ||</p>
    <p xml:id="v7.193ab" n="7.193ab">bhramaṇatvādivac cāsau vyajyate kramavarttibhiḥ |</p>
    <p xml:id="v7.193cd" n="7.193cd">antyavarṇe 'tha vā vyaktiḥ pūrvasaṃskṛtyapekṣiṇi ||</p>
    <p xml:id="v7.194ab" n="7.194ab">yad vā yenaiva dharmeṇa vyaṅktuṃ jātyantaraṃ kṣamāḥ |</p>
    <p xml:id="v7.194cd" n="7.194cd">varṇāḥ svarūpasāmye 'pi tenākhyātādibuddhiṣu ||</p>
    <p xml:id="v7.195ab" n="7.195ab">vanapaṅktyādivac caiṣu samudāyeṣv asatsv api |</p>
    <p xml:id="v7.195cd" n="7.195cd">bhinnākhyātādisāmānyavyavahāro bhaviṣyati ||</p>
    <p xml:id="v7.196ab" n="7.196ab">dhātupratyayatadvācyasāmānyānām iyaṃ gatiḥ |</p>
    <p xml:id="v7.196cd" n="7.196cd">taddhitākhyātakṛdrūpaṃ nityaṃ hi smaryate janaiḥ ||</p>
    <p xml:id="v7.197ab" n="7.197ab">na cānvākhyānamātreṇa kalpitaṃ tacchabādivat |</p>
    <p xml:id="v7.197cd" n="7.197cd">prayujyate hi yadrūpaṃ tadupāye na tiṣṭhati ||</p>
    <p xml:id="v7.198ab" n="7.198ab">avadhyagrahaṇaṃ yat tu prakṛtipratyayau prati |</p>
    <p xml:id="v7.198cd" n="7.198cd">anvākhyānavisaṃvādād ity etac ca na duṣyati ||</p>
    <p xml:id="v7.199ab" n="7.199ab">tatra hy āptanaroktīnāṃ prāmāṇyam upapadyate |</p>
    <p xml:id="v7.199cd" n="7.199cd">yad vā tulyabalatvena vikalpena matāntaram ||</p>
    <p xml:id="v7.200ab" n="7.200ab">prakṛtiḥ pratyayāṃśo vā kaś cit tāvan na bhidyate |</p>
    <p xml:id="v7.200cd" n="7.200cd">śiṣṭe vikaraṇādau tu yatheṣṭāṅgāṅgikalpanā ||</p>
    <p xml:id="v7.201ab" n="7.201ab">dhūmādāv api vahnyaṃśo kaś cid aṃśo 'numāpakaḥ |</p>
    <p xml:id="v7.201cd" n="7.201cd">anyaḥ sādhāraṇo yadvat tadvad atra bhaviṣyati ||</p>
    <p xml:id="v7.202ab" n="7.202ab">yathā ca nityarūpatvān na tatrāṃśāntaroddhṛtiḥ |</p>
    <p xml:id="v7.202cd" n="7.202cd">tathātrāgamako 'py aṃśo nityatve na vyavasthitaḥ ||</p>
    <p xml:id="v7.203ab" n="7.203ab">yatra pratyayalopena prakṛtiḥ syāt kvibantabat |</p>
    <p xml:id="v7.203cd" n="7.203cd">śuddhaḥ prakṛtilopena pratyayo vādhunādivat ||</p>
    <p xml:id="v7.204ab" n="7.204ab">tanmātrasya dviśaktitvaṃ tatra śabdasvabhāvataḥ |</p>
    <p xml:id="v7.204cd" n="7.204cd">vākyārthe taddhitāntādipadasāmarthyabhedavat ||</p>
    <p xml:id="v7.205ab" n="7.205ab">ekadeśānumānena ke cid āhur dvayārthatām |</p>
    <p xml:id="v7.205cd" n="7.205cd">apare 'rthaikadeśena bruvate 'nyārthalakṣaṇām ||</p>
    <p xml:id="v7.206ab" n="7.206ab">tattvayuktaṃ yato nāsti lakṣaṇārūpatā mateḥ |</p>
    <p xml:id="v7.206cd" n="7.206cd">mukhyatvenaiva buddhir naḥ kvibantādiṣu jāyate ||</p>
    <p xml:id="v7.207ab" n="7.207ab">lakṣaṇādipravṛttiś ca na śāstreṇānugamyate |</p>
    <p xml:id="v7.207cd" n="7.207cd">tatsaṅkare ca tenaiva vācyavācakanirṇayaḥ ||</p>
    <p xml:id="v7.208ab" n="7.208ab">na ca tena sahaitasya vijñātā sahavācitā |</p>
    <p xml:id="v7.208cd" n="7.208cd">lokaprayuktaśabdārtho nopāyatvāc ca mucyate ||</p>
    <p xml:id="v7.209ab" n="7.209ab">ākhyātapratyayenāpi sahāsāv upalakṣitaḥ |</p>
    <p xml:id="v7.209cd" n="7.209cd">kāmaṃ tadīyam apy arthaṃ gamayed anumānataḥ ||</p>
    <p xml:id="v7.210ab" n="7.210ab">tāvatyaṃśe na kalpyau ca prakṛtipratyayau punaḥ |</p>
    <p xml:id="v7.210cd" n="7.210cd">sa evārthadviśaktitve varaṃ kleśaḥ samāśritaḥ ||</p>
    <p xml:id="v7.211ab" n="7.211ab">nirjñātaparimāṇasya smaraṇānugamād vinā |</p>
    <p xml:id="v7.211cd" n="7.211cd">nānātvaṃ kalpayitvāsya kaḥ śaktiṃ kalpayiṣyati ||</p>
    <p xml:id="v7.212ab" n="7.212ab">dadhyatreti yadanyādṛkpadaṃ pūrvāvadhāritāt |</p>
    <p xml:id="v7.212cd" n="7.212cd">ke cid āhus tad evedam ajānantaryadūṣitam ||</p>
    <p xml:id="v7.213ab" n="7.213ab">pratyabhijñāyate tad dhi sa cārthaḥ sampratīyate |</p>
    <p xml:id="v7.213cd" n="7.213cd">ikāre tu yavijñānamakāraparasaṃhite ||</p>
    <p xml:id="v7.214ab" n="7.214ab">atha vātmīyasiddhāntād yakāratve 'sya saty api |</p>
    <p xml:id="v7.214cd" n="7.214cd">dadhivācyārthaṃ sāmarthyaṃ lakṣaṇād avagamyate ||</p>
    <p xml:id="v7.215ab" n="7.215ab">tathā hy aśrutadadhyatro lakṣaṇānugamād vinā |</p>
    <p xml:id="v7.215cd" n="7.215cd">vyutpannadadhiśabdo 'pi dadhyatreti na buddhyate ||</p>
    <p xml:id="v7.216ab" n="7.216ab">vikārānantyato yas tu sambandhajñaptyasambhavaḥ |</p>
    <p xml:id="v7.216cd" n="7.216cd">lakṣaṇāt tadvidukter vā nātikleśo bhaviṣyati ||</p>
    <p xml:id="v7.217ab" n="7.217ab">kiyat padam iti jñānaṃ yat tu tatra na jāyate |</p>
    <p xml:id="v7.217cd" n="7.217cd">svarāntaṃ vyañjanāntaṃ vā na cājñāte 'rthanirṇayaḥ ||</p>
    <p xml:id="v7.218ab" n="7.218ab">taducyate padacchede tadapabhraṃśatāṃ vrajet |</p>
    <p xml:id="v7.218cd" n="7.218cd">saṃhitāviṣaye cāsya smaryate sādhuśabdatā ||</p>
    <p xml:id="v7.219ab" n="7.219ab">etasmiṃs tu pratīmo 'rtham agṛhītāvadhāv api |</p>
    <p xml:id="v7.219cd" n="7.219cd">tena saty api vicchede pade bhedo 'rthabhedataḥ ||</p>
    <p xml:id="v7.220ab" n="7.220ab">jñāyate cāvadhis tatra vyañjanānto na tūcyate |</p>
    <p xml:id="v7.220cd" n="7.220cd">dadhiśabdāvabodhyatvān nityaṃ nityasamāsavat ||</p>
    <p xml:id="v7.221ab" n="7.221ab">etena rājarājñādiśabdānāṃ dattam uttaram |</p>
    <p xml:id="v7.221cd" n="7.221cd">kiñ cid aṃśasamānaṃ hi tadarthaṃ tatpadāntaram ||</p>
    <p xml:id="v7.222ab" n="7.222ab">yat tu brāhmaṇavastrādau brāhmaṇārtho na gamyate |</p>
    <p xml:id="v7.222cd" n="7.222cd">avadhyantaratas tatra tatpadāntarajṛmbhitam ||</p>
    <p xml:id="v7.223ab" n="7.223ab">utsargasyāpavādena bādhaḥ kasya na sammataḥ |</p>
    <p xml:id="v7.223cd" n="7.223cd">tad brāhmapadam utsṛṣṭaṃ bādhyate 'nyāvadhau pade ||</p>
    <p xml:id="v7.224ab" n="7.224ab">tattvenāvadhim utkṛṣya yady ucyeta padāntaram |</p>
    <p xml:id="v7.224cd" n="7.224cd">kena svārtho 'sya vāryeta devadattādiśabdavat ||</p>
    <p xml:id="v7.225ab" n="7.225ab">evam evāśvakarṇādau samudāyaprasiddhitaḥ |</p>
    <p xml:id="v7.225cd" n="7.225cd">vāryate 'vayavasyārtho vṛkṣādyarthāvadhāraṇāt ||</p>
    <p xml:id="v7.226ab" n="7.226ab">arthaprakaraṇādhīnabādhitasvārthayor api |</p>
    <p xml:id="v7.226cd" n="7.226cd">samastavyastayor bhūyaḥ sa evārthaḥ pratīyate ||</p>
    <p xml:id="v7.227ab" n="7.227ab">gośuklādipadānāṃ tu samastavyastabhāvinām |</p>
    <p xml:id="v7.227cd" n="7.227cd">svārthahānir na dṛṣṭeti kvānarthakyaṃ bhaviṣyati ||</p>
    <p xml:id="v7.228ab" n="7.228ab">padārthānugataś caiṣa vādyārtho gamyate sadā |</p>
    <p xml:id="v7.228cd" n="7.228cd">na viśiṣṭārthatā tasmād vākyasvātantryasādhinī ||</p>
    <p xml:id="v7.229ab" n="7.229ab">na vimuñcanti sāmarthyaṃ vākyārtheṣu padāni naḥ |</p>
    <p xml:id="v7.229cd" n="7.229cd">tanmātrāvasiteṣv eṣu padārthebhyaḥ sa gamyate ||</p>
    <p xml:id="v7.230ab" n="7.230ab">aśābde cāpi vākyārthai na padārtheṣv aśābdatā |</p>
    <p xml:id="v7.230cd" n="7.230cd">vākyārthasyeva naiteṣāṃ nimittāntarasambhavaḥ ||</p>
    <p xml:id="v7.231ab" n="7.231ab">sambaddham eva caite 'rthaṃ gamayantyavinābhuvam |</p>
    <p xml:id="v7.231cd" n="7.231cd">sāmānyaṃ svaviśeṣeṇa vinā na hy upapadyate ||</p>
    <p xml:id="v7.232ab" n="7.232ab">na cānumānam eṣā dhīs tanmātreṇa prasajyate |</p>
    <p xml:id="v7.232cd" n="7.232cd">pratijñārthaikadeśatvāt padārthānāṃ hy aliṅgatā ||</p>
    <p xml:id="v7.233ab" n="7.233ab">padārthair anurakto 'sau vākyārthaḥ sampratīyate |</p>
    <p xml:id="v7.233cd" n="7.233cd">nātmanā gamayantyenaṃ vinā, dhūmo 'gnimattvavat ||</p>
    <p xml:id="v7.234ab" n="7.234ab">pakṣadharmatvam eteṣāṃ vākyārthe na ca gamyate |</p>
    <p xml:id="v7.234cd" n="7.234cd">na hi deśādivat pūrvaṃ niṣpannaḥ sa pratīyate ||</p>
    <p xml:id="v7.235ab" n="7.235ab">asattvabhūtamenaṃ hi pratipadyāmahe tataḥ |</p>
    <p xml:id="v7.235cd" n="7.235cd">kriyākārakasaṃsargaviśiṣṭaḥ prāgasau kutaḥ ||</p>
    <p xml:id="v7.236ab" n="7.236ab">dharmiṇy anavabuddhe ca na taddharmāvadhāraṇam |</p>
    <p xml:id="v7.236cd" n="7.236cd">na ca prāgbodhakaṃ kiñ cid vākyārthasyopapadyate ||</p>
    <p xml:id="v7.237ab" n="7.237ab">avabuddhe tu vākyārthe yadi taddharmatā bhavet |</p>
    <p xml:id="v7.237cd" n="7.237cd">vijñāte 'rthe tataḥ kiṃ nu prameyam avaśiṣyate ||</p>
    <p xml:id="v7.238ab" n="7.238ab">anvayaś ca padārthānāṃ na vākyārthair apekṣyate |</p>
    <p xml:id="v7.238cd" n="7.238cd">sarvasminn eva sujñāno bhūtabhāvitirohite ||</p>
    <p xml:id="v7.239ab" n="7.239ab">anyavākyārthasambandhajñānāc cānyo na gamyate |</p>
    <p xml:id="v7.239cd" n="7.239cd">anyatvāc ca padārthānām, te cen nānyārthadhīr bhavet ||</p>
    <p xml:id="v7.240ab" n="7.240ab">sāmānyadṛṣṭakḷptau vā labhyate na viśeṣadhīḥ |</p>
    <p xml:id="v7.240cd" n="7.240cd">vākyārthāvagatiḥ sarvā tv asādhāraṇagocarā ||</p>
    <p xml:id="v7.241ab" n="7.241ab">asambandhapratīteś ca prāmāṇyam upapāditam |</p>
    <p xml:id="v7.241cd" n="7.241cd">sarvalokaprasiddhā ca pratipattir iha sphuṭā ||</p>
    <p xml:id="v7.242ab" n="7.242ab">yatra kva cana vijñātān padārthān pratipadya hi |</p>
    <p xml:id="v7.242cd" n="7.242cd">dūradeśādivār tāsu nāptokte dhīr vihanyate ||</p>
    <p xml:id="v7.243ab" n="7.243ab">āptavādāvisaṃvādād atra ced anumānatā |</p>
    <p xml:id="v7.243cd" n="7.243cd">nirṇayas tāvatā sidhyed buddhyutpattir na tatkṛtā ||</p>
    <p xml:id="v7.244ab" n="7.244ab">anyad eva hi satyatvam āptavādatvahetukam |</p>
    <p xml:id="v7.244cd" n="7.244cd">vākyārthaś cānya eveti jñātaḥ pūrvataraṃ tataḥ ||</p>
    <p xml:id="v7.245ab" n="7.245ab">tatra ced āptavādena satyatvam anumīyate |</p>
    <p xml:id="v7.245cd" n="7.245cd">vākyārthapratyayasyātra kathaṃ syād anumānatā ||</p>
    <p xml:id="v7.246ab" n="7.246ab">janma tulyaṃ hi buddhīnām āptānāptagirāṃ śrutau |</p>
    <p xml:id="v7.246cd" n="7.246cd">janmādhikopayogī ca nānumāyās trilakṣaṇaḥ ||</p>
    <p xml:id="v7.247ab" n="7.247ab">śabdaprāmāṇyanirṇītyai padārthebhyo yatheṣyate |</p>
    <p xml:id="v7.247cd" n="7.247cd">atyantādṛṣṭavākyārthapratipattis tathocyate ||</p>
    <p xml:id="v7.248ab" n="7.248ab">bhāvanāvacanas tāvat tāṃ smārayati lokavat |</p>
    <p xml:id="v7.248cd" n="7.248cd">anvayavyatirekābhyāṃ pratyayārthas tu seṣyate ||</p>
    <p xml:id="v7.249ab" n="7.249ab">kaiś cit, anyais tu dhātvarthas tatsāmīpyopakārataḥ |</p>
    <p xml:id="v7.249cd" n="7.249cd">aparaiḥ samudāyārthas tata eva hi gamyate ||</p>
    <p xml:id="v7.250ab" n="7.250ab">pākādau yan na dṛṣṭāsau bhavatyādau tathaiva ca |</p>
    <p xml:id="v7.250cd" n="7.250cd">vivekaphalamandatvāt pacatyādau yatheṣṭatā ||</p>
    <p xml:id="v7.251ab" n="7.251ab">sā sādhyasādhanopāyasāmānyārthāvadhāraṇāt |</p>
    <p xml:id="v7.251cd" n="7.251cd">anyalabhyaṃ viśeṣāṃśaṃ yaṃ kañ cid abhikāṅkṣati ||</p>
    <p xml:id="v7.252ab" n="7.252ab">kāmāvagatasādhyatvaḥ svargaḥ kāṅkṣati bhāvanām |</p>
    <p xml:id="v7.252cd" n="7.252cd">tatra sannidhiyogyatvāt sambandhaḥ kalpyate tayoḥ ||</p>
    <p xml:id="v7.253ab" n="7.253ab">tataḥ sā kḷptasambandhā sādhanāṃśam apekṣate |</p>
    <p xml:id="v7.253cd" n="7.253cd">dhātvarthāsādhanaṃ kiñ cin nānuṣṭhānaṃ hi siddhyati ||</p>
    <p xml:id="v7.254ab" n="7.254ab">dhātuvācyaś ca yāgādir atṛtīyāparo 'pi san |</p>
    <p xml:id="v7.254cd" n="7.254cd">svabhāvād bhāvanāsaktaḥ sādhyaṃ kiñ cid apekṣate ||</p>
    <p xml:id="v7.255ab" n="7.255ab">pratyāsattinimitto 'yaṃ sambandhaḥ kalpyate 'nayoḥ |</p>
    <p xml:id="v7.255cd" n="7.255cd">taṃ ca vispaṣṭam ākhyātuṃ yāgeneti prayujyate ||</p>
    <p xml:id="v7.256ab" n="7.256ab">yathaupagavaśabdārthaṃ tasyāpatyam itīdṛśāt |</p>
    <p xml:id="v7.256cd" n="7.256cd">kathayanti na caitasmin ṣaṣṭhyantopagusamabhavaḥ ||</p>
    <p xml:id="v7.257ab" n="7.257ab">na kevalaṃ tṛtīyaiva karaṇatvaṃ niyacchati |</p>
    <p xml:id="v7.257cd" n="7.257cd">pramāṇāntaragamye 'pi na kiñ cid viruṇaddhi sā ||</p>
    <p xml:id="v7.258ab" n="7.258ab">prajñātakaraṇatve vā dhātau saty api neṣyate |</p>
    <p xml:id="v7.258cd" n="7.258cd">aprātipadikatvena tṛtīyā yāgaśabdavat ||</p>
    <p xml:id="v7.259ab" n="7.259ab">ato yā śabdasāmarthyalabhyā karaṇatā yajeḥ |</p>
    <p xml:id="v7.259cd" n="7.259cd">kevalasyāprayogitvāt sā yāgeneti kathyate ||</p>
    <p xml:id="v7.260ab" n="7.260ab">tathotpannakathaṃbhāvā bhāvanopāyamātrake |</p>
    <p xml:id="v7.260cd" n="7.260cd">upāyo 'pi ca kartavyamātrākāṅkṣī niyamyate ||</p>
    <p xml:id="v7.261ab" n="7.261ab">yogyatvasannidhānābhyām anyathānupapattitaḥ |</p>
    <p xml:id="v7.261cd" n="7.261cd">sa ca svavākyalabhyo vā vākyāntaragato 'pi vā ||</p>
    <p xml:id="v7.262ab" n="7.262ab">prakṛtipratyayau yadvadapekṣete parasparam |</p>
    <p xml:id="v7.262cd" n="7.262cd">padaṃ padāntaraṃ yadvad vākyaṃ vākyāntaraṃ tathā ||</p>
    <p xml:id="v7.263ab" n="7.263ab">karaṇaiḥ sādhyate kiñ cin nopāyarahitaiḥ phalam |</p>
    <p xml:id="v7.263cd" n="7.263cd">prayājādividhānaṃ ca na ca syān niṣprayojanam ||</p>
    <p xml:id="v7.264ab" n="7.264ab">prayojanāntarāt tatra pratyāsatter apekṣitaḥ |</p>
    <p xml:id="v7.264cd" n="7.264cd">phalavadbhāvanāṃśasthakaraṇānugraho varam ||</p>
    <p xml:id="v7.265ab" n="7.265ab">ekabhāvanayopāttās trayo 'py aṃśāḥ parasparam |</p>
    <p xml:id="v7.265cd" n="7.265cd">upakāryopakāritvaṃ paścādanubhavanti te ||</p>
    <p xml:id="v7.266ab" n="7.266ab">bhāvanāpekṣamāṇā hi sādhanaṃ kiṃ phalasya me |</p>
    <p xml:id="v7.266cd" n="7.266cd">sādhanānugraḥ ko vetyanusyūtam apekṣate ||</p>
    <p xml:id="v7.267ab" n="7.267ab">ākāṅkṣaivam avicchedasiddhā śuklagavādiṣu |</p>
    <p xml:id="v7.267cd" n="7.267cd">ekakriyāgṛhīteṣu sambandhaś ca parasparam ||</p>
    <p xml:id="v7.268ab" n="7.268ab">dravyadvāreṇa caiteṣāṃ viśeṣaṇaviśeṣyatā |</p>
    <p xml:id="v7.268cd" n="7.268cd">itaropakṛtadravyavarttitvāt tatra karmaṇi ||</p>
    <p xml:id="v7.269ab" n="7.269ab">dravyāntaram anicchantyā kriyayā ca parigrahāt |</p>
    <p xml:id="v7.269cd" n="7.269cd">ekadravyāśrayaprāptir iti nānyonyasaṃśrayam ||</p>
    <p xml:id="v7.270ab" n="7.270ab">parasparānurāgaś ca sutarām upakārakaḥ |</p>
    <p xml:id="v7.270cd" n="7.270cd">arthāc cānyavyavacchedaḥ, sambandho 'to na duṣyati ||</p>
    <p xml:id="v7.271ab" n="7.271ab">tatrānaikāntikānekavākyārthopaplave sati |</p>
    <p xml:id="v7.271cd" n="7.271cd">anyonyātmavyavacchedād ekatra sthāpyate matiḥ ||</p>
    <p xml:id="v7.272ab" n="7.272ab">ato 'nvayātirekābhyām anumā neyam iṣyate |</p>
    <p xml:id="v7.272cd" n="7.272cd">ekārthaikāntikatvaṃ tadanyathaivātra labhyate ||</p>
    <p xml:id="v7.273ab" n="7.273ab">evaṃ padārthavākyārthasaṅghātair upakalpitām |</p>
    <p xml:id="v7.273cd" n="7.273cd">viśiṣṭāṃ bhāvanāṃ prāpya vṛttir vidhiniṣedhayoḥ ||</p>
    <p xml:id="v7.274ab" n="7.274ab">yady apy anyair asaṃspṛṣṭāṃ vidhiḥ spṛśati bhāvanām |</p>
    <p xml:id="v7.274cd" n="7.274cd">tathāpy aśaktito nāsau tanmātre paryavasyati ||</p>
    <p xml:id="v7.275ab" n="7.275ab">anuṣṭheye hi viṣaye vidhiḥ puṃsāṃ pravartakaḥ |</p>
    <p xml:id="v7.275cd" n="7.275cd">aṃśatrayeṇa cāpūrṇāṃ nānutiṣṭhati bhāvanām ||</p>
    <p xml:id="v7.276ab" n="7.276ab">tasmāt prakrāntarūpo 'pi vidhis tāvat pratīkṣate |</p>
    <p xml:id="v7.276cd" n="7.276cd">yāvad yogyatvam āpannā bhāvanānyānapekṣiṇī ||</p>
    <p xml:id="v7.277ab" n="7.277ab">upasarganipātānāṃ prayoganiyame sati |</p>
    <p xml:id="v7.277cd" n="7.277cd">arthas tadāgamanyāyāt syāt samāsapadeṣv iva ||</p>
    <p xml:id="v7.278ab" n="7.278ab">vācakadyotakatvaṃ tu nātīvātropayujyate |</p>
    <p xml:id="v7.278cd" n="7.278cd">tadbhāvād vācakatvaṃ vā parasyānugrahī 'stu vā ||</p>
    <p xml:id="v7.279ab" n="7.279ab">īṣadarthādayas tāvat sākṣān nāmnaiva saṅgatāḥ |</p>
    <p xml:id="v7.279cd" n="7.279cd">aprayuktakriyādvārā viśeṣādhānato 'pare ||</p>
    <p xml:id="v7.280ab" n="7.280ab">āpiṅgaḥ pravayāś ceti dvayasyaitannidarśanam |</p>
    <p xml:id="v7.280cd" n="7.280cd">kva cit prakṛṣṭatādīnāṃ bhāvanopanipātinām ||</p>
    <p xml:id="v7.281ab" n="7.281ab">itikartavyatātvena pratipattiparigrahau |</p>
    <p xml:id="v7.281cd" n="7.281cd">ekārthasamavāyitvāt kartṛdharmo 'pi bhāvanām ||</p>
    <p xml:id="v7.282ab" n="7.282ab">gamiṣyati, na kartṛṇāṃ svarūpe sa hi kīrtyate |</p>
    <p xml:id="v7.282cd" n="7.282cd">ye tv anyārthaṃ viruddhārthadhātuśaktyavalopinaḥ ||</p>
    <p xml:id="v7.283ab" n="7.283ab">teṣāṃ tadaṅgataiveṣṭā dhātubhāgasamā hi te |</p>
    <p xml:id="v7.283cd" n="7.283cd">praśabdenopasṛṣṭasya tiṣṭhater gatiśaktatā ||</p>
    <p xml:id="v7.284ab" n="7.284ab">na hi praśabdavelāyāṃ gamane jāyate matiḥ |</p>
    <p xml:id="v7.284cd" n="7.284cd">sāmānyataḥ kriyāśaktiḥ kḷptā dhātoḥ puraiva tu ||</p>
    <p xml:id="v7.285ab" n="7.285ab">viśeṣa eva tatra syād itarasya dvaye punaḥ |</p>
    <p xml:id="v7.285cd" n="7.285cd">yā ca śaktyantarodbhūtir iyam eva viśeṣyatā ||</p>
    <p xml:id="v7.286ab" n="7.286ab">na sāmānyāparityāgī kevalo 'nyair viśeṣyate |</p>
    <p xml:id="v7.286cd" n="7.286cd">ukter viśeṣaṇaṃ kiñ cid ucyamānaviśeṣaṇam ||</p>
    <p xml:id="v7.287ab" n="7.287ab">tena śaktyapavādo 'yaṃ bhaved arthāpavādavat |</p>
    <p xml:id="v7.287cd" n="7.287cd">tathaiva jvalanādīnāṃ pākasambandhiteṣyate ||</p>
    <p xml:id="v7.288ab" n="7.288ab">itikartavyatāṃśatvāt pāke vā tatphale 'pi vā |</p>
    <p xml:id="v7.288cd" n="7.288cd">odane sādhyamāne hi pākaḥ karaṇam iṣyate ||</p>
    <p xml:id="v7.289ab" n="7.289ab">akṛtaḥ so 'pi nāstīti punaḥ karaṇavāñchanam |</p>
    <p xml:id="v7.289cd" n="7.289cd">karaṇaṃ jvalanādīni tasya kāṣṭhādi vā tathā ||</p>
    <p xml:id="v7.290ab" n="7.290ab">itikarttavyatākāṅkṣā yāvatkaraṇasaṃśrayā |</p>
    <p xml:id="v7.290cd" n="7.290cd">itikarttavyatāpy anyadapekṣya karaṇaṃ bhavet ||</p>
    <p xml:id="v7.291ab" n="7.291ab">jvalanādinimittā 'taḥ kāṣṭhādeḥ pākasaṅgatiḥ |</p>
    <p xml:id="v7.291cd" n="7.291cd">karmaṇaḥ karmasādhyatvaṃ nāsmatpakṣe viruddhyate ||</p>
    <p xml:id="v7.292ab" n="7.292ab">anātmasamavetasya nimittaṃ karma hīṣyate |</p>
    <p xml:id="v7.292cd" n="7.292cd">jvalanādisvarūpaṃ ca na kāṣṭhādibharīpsitam ||</p>
    <p xml:id="v7.293ab" n="7.293ab">pākaprayojitānāṃ hi tadvṛttir nāntarīyakī |</p>
    <p xml:id="v7.293cd" n="7.293cd">kartṛtve 'pi ca kāṣṭhādeḥ pāke syāt karaṇāditā ||</p>
    <p xml:id="v7.294ab" n="7.294ab">āvibhūtānyaśaktitvād ekatve cāpy apekṣayā |</p>
    <p xml:id="v7.294cd" n="7.294cd">jvalanādiṣu sarveṣāṃ svātantryāt kartṛteṣyate ||</p>
    <p xml:id="v7.295ab" n="7.295ab">tatsvātantryāvagatyaiva prayuṅkte hi prayojakaḥ |</p>
    <p xml:id="v7.295cd" n="7.295cd">niyuktānāṃ tu tenaiṣāṃ karaṇatvādivācyatā ||</p>
    <p xml:id="v7.296ab" n="7.296ab">udbhūtadevadattādivyāpārābhibhavād bhavet |</p>
    <p xml:id="v7.296cd" n="7.296cd">yatra tv abhibhavas teṣāṃ naikenāpi vivakṣyate ||</p>
    <p xml:id="v7.297ab" n="7.297ab">kāṣṭhādīni pacantīti prayogas tatra jāyate |</p>
    <p xml:id="v7.297cd" n="7.297cd">ekaśabdagṛhīte 'pi guṇaprādhānyam iṣyate ||</p>
    <p xml:id="v7.298ab" n="7.298ab">ākhyātapratyayopāttabhāvanākartṛsaṃkhyavat |</p>
    <p xml:id="v7.298cd" n="7.298cd">tasmād yasya vivakṣyeta pradhānaṃ dhātubhiḥ kriyā ||</p>
    <p xml:id="v7.299ab" n="7.299ab">sa kartā guṇabhūtānyavyāpāre karaṇāditā |</p>
    <p xml:id="v7.299cd" n="7.299cd">itikartavyatāṃśena sarveṣāṃ tena saṅgatiḥ ||</p>
    <p xml:id="v7.300ab" n="7.300ab">avāntarakriyāyogāt pradhānakriyayā saha |</p>
    <p xml:id="v7.300cd" n="7.300cd">vikalpapratiṣedhāder virodho na ca vastunā ||</p>
    <p xml:id="v7.301ab" n="7.301ab">abhāvam eva nañ prāha vartamānādikālikam |</p>
    <p xml:id="v7.301cd" n="7.301cd">nāmadhātvarthayogī ca niṣedho 'nyārthabhāg bhavet ||</p>
    <p xml:id="v7.302ab" n="7.302ab">tatra vastvantaronmuktaṃ vastv evānuguṇaṃ ca tat |</p>
    <p xml:id="v7.302cd" n="7.302cd">ākhyātapratyayair yoge nivṛttyarthaḥ pratīyate ||</p>
    <p xml:id="v7.303ab" n="7.303ab">tatra cājñātasandigdhaviparītārthavāraṇam |</p>
    <p xml:id="v7.303cd" n="7.303cd">asti nāstīti sandehe pākṣikāstitvabodhanam ||</p>
    <p xml:id="v7.304ab" n="7.304ab">nivartyate nañā, yad vā nāstitaivocyate satī |</p>
    <p xml:id="v7.304cd" n="7.304cd">avyutpannasya tatraiva jāyate nāstitāmatiḥ ||</p>
    <p xml:id="v7.305ab" n="7.305ab">astitvamāninaḥ saiva vāryate viparītadhīḥ |</p>
    <p xml:id="v7.305cd" n="7.305cd">apūrvābhāvavijñānavirodhāt svayam eva tu ||</p>
    <p xml:id="v7.306ab" n="7.306ab">nivartate 'stitābuddhir mṛgatṛṣṇādibuddhivat |</p>
    <p xml:id="v7.306cd" n="7.306cd">tac caitadaniṣedhe 'pi sthāṇvādāv īdṛg eva naḥ ||</p>
    <p xml:id="v7.307ab" n="7.307ab">tatrāpy ajñātasandigdhaviparītārthabādhanāt |</p>
    <p xml:id="v7.307cd" n="7.307cd">abhāvasya ca vastutve purastāt pratipāmite ||</p>
    <p xml:id="v7.308ab" n="7.308ab">ghaṭāditulyatā tasya, pratiṣedho na cāpy ayam |</p>
    <p xml:id="v7.308cd" n="7.308cd">vidhāyakairasaṃyukto na hi nañ pratiṣedhakaḥ ||</p>
    <p xml:id="v7.309ab" n="7.309ab">abhāvakathanaṃ hy etan nāvaśyaṃ prāptipūrvakam |</p>
    <p xml:id="v7.309cd" n="7.309cd">na ca śabdena sadbhāvas tasya cārthasya bodhitaḥ ||</p>
    <p xml:id="v7.310ab" n="7.310ab">astitvādyanapekṣaṃ hi sāmānyaṃ tena gamyate |</p>
    <p xml:id="v7.310cd" n="7.310cd">astiśabdaprayogo 'pi tenaivātropapadyate ||</p>
    <p xml:id="v7.311ab" n="7.311ab">jāter astitvanāsitve na ca kaś cid vivakṣati |</p>
    <p xml:id="v7.311cd" n="7.311cd">nityatvāl lakṣyamāṇāyā vyaktes te hi viśeṣaṇe ||</p>
    <p xml:id="v7.312ab" n="7.312ab">tenātra na virodhitvaṃ śrutyā pūrvoktayā nañaḥ |</p>
    <p xml:id="v7.312cd" n="7.312cd">yatrāpy astīty upādāya prayujyeran nañādayaḥ ||</p>
    <p xml:id="v7.313ab" n="7.313ab">tatra tasyāpavādatvāt pūrvajñānopamardanam |</p>
    <p xml:id="v7.313cd" n="7.313cd">astitvaṃ vā sad evātra smaryate pūrvalakṣitam ||</p>
    <p xml:id="v7.314ab" n="7.314ab">abhāvottarakālaṃ syād viśeṣe tadvivakṣite |</p>
    <p xml:id="v7.314cd" n="7.314cd">vidhinā yujyate yatra na hanyān na pibediti ||</p>
    <p xml:id="v7.315ab" n="7.315ab">tatrābhāvārthatā naiva svayaṃ so ruṇaddhi hi |</p>
    <p xml:id="v7.315cd" n="7.315cd">anyathaiva pravarttante bhāvābhāvadhiyo 'parāḥ ||</p>
    <p xml:id="v7.316ab" n="7.316ab">vyavasthitabahirvastuparicchedaphalātmikāḥ |</p>
    <p xml:id="v7.316cd" n="7.316cd">anyathānāgatotpādyabhāvapreraṇavārikā ||</p>
    <p xml:id="v7.317ab" n="7.317ab">antaḥsaṅkalpamūlātmā vṛttir vidhiniṣedhayoḥ |</p>
    <p xml:id="v7.317cd" n="7.317cd">vikalpo 'py anayor eva viṣayeṣu pravarttate ||</p>
    <p xml:id="v7.318ab" n="7.318ab">prāpteṣu pratiṣedhārtham aprāpteṣu vidhitsayā |</p>
    <p xml:id="v7.318cd" n="7.318cd">yugapac ca viruddhārthapratipatter asambhavaḥ ||</p>
    <p xml:id="v7.319ab" n="7.319ab">paryāyeṇa kadā cit tu kā cid vṛttir bhaviṣyati |</p>
    <p xml:id="v7.319cd" n="7.319cd">prāptāprāptavikalpas tu naiveṣṭo lokavedayoḥ ||</p>
    <p xml:id="v7.320ab" n="7.320ab">na vikalpārthavācī tu vāśabdo viṣayāntare |</p>
    <p xml:id="v7.320cd" n="7.320cd">sthāṇur vā puruṣo veti yāti tiṣṭhati vety ayam ||</p>
    <p xml:id="v7.321ab" n="7.321ab">sandehakathanārthaḥ syān na hi vastu vikalpate |</p>
    <p xml:id="v7.321cd" n="7.321cd">viṣaye bāhya evaivaṃ pratiṣedhādisambhavaḥ ||</p>
    <p xml:id="v7.322ab" n="7.322ab">na hi tatsambhavaḥ kaś cid jñāne svarasabhaṅgini |</p>
    <p xml:id="v7.322cd" n="7.322cd">jñānaṃ yat tāvad utpannaṃ nānutpanaṃ tad iṣyate ||</p>
    <p xml:id="v7.323ab" n="7.323ab">vināśe 'pi samānatvaṃ satyamithyāvabodhayoḥ |</p>
    <p xml:id="v7.323cd" n="7.323cd">bāhyārthavādinas tvarthe yajjñānaṃ jāyate 'nyathā ||</p>
    <p xml:id="v7.324ab" n="7.324ab">tanmithyātvopasaṃkhyānāt pūrvabadhādisambhavaḥ |</p>
    <p xml:id="v7.324cd" n="7.324cd">tatrāpi tu na tadrūpaṃ bādhyate na ca bodhyate ||</p>
    <p xml:id="v7.325ab" n="7.325ab">arthajñānādirūpāt tu phalato viprayujyate |</p>
    <p xml:id="v7.325cd" n="7.325cd">pratibhānekadhā puṃsāṃ yady apy artheṣu jāyate ||</p>
    <p xml:id="v7.326ab" n="7.326ab">tathāpi bāhya evārthas tasya vākyasya ceṣyate |</p>
    <p xml:id="v7.326cd" n="7.326cd">vākyaprayojanatvena janyatvenātha vā yadi ||</p>
    <p xml:id="v7.327ab" n="7.327ab">ucyate pratibhāpy artho na naḥ kiñ cid virudhyate |</p>
    <p xml:id="v7.327cd" n="7.327cd">śabdādyutthāpitair jñānair ātmāṃśagrahaṇākṣamaiḥ ||</p>
    <p xml:id="v7.328ab" n="7.328ab">yad bāhyamāpyate vastu sa tvarthaḥ pāramārthikaḥ |</p>
    <p xml:id="v7.328cd" n="7.328cd">pratyakṣavyatiriktaṃ tu vijñānam upavarṇitam ||</p>
    <p xml:id="v7.329ab" n="7.329ab">trikālaviṣayaṃ yasmād asannidhiradūṣaṇam |</p>
    <p xml:id="v7.329cd" n="7.329cd">anekākāratā yāpi śūrabhīrudhiyaṃ prati ||</p>
    <p xml:id="v7.330ab" n="7.330ab">vāsanānugrahāt soktā kuṇapādimater iva |</p>
    <p xml:id="v7.330cd" n="7.330cd">bhāvanaiva ca vākyārthaḥ, sarvatrākhyātavattayā ||</p>
    <p xml:id="v7.331ab" n="7.331ab">anekaguṇajātyādikārakārthānurañjitā |</p>
    <p xml:id="v7.331cd" n="7.331cd">ekayaiva tu buddhyāsau gṛhyate citrarūpayā ||</p>
    <p xml:id="v7.332ab" n="7.332ab">padārthā''hitasaṃskāracitrapiṇḍaprasūtayā |</p>
    <p xml:id="v7.332cd" n="7.332cd">padārthapadabuddhīnāṃ saṃsargas tadapekṣayā ||</p>
    <p xml:id="v7.333ab" n="7.333ab">padavyavadhinā caiṣāṃ nāsaṃsargo bhaviṣyati |</p>
    <p xml:id="v7.333cd" n="7.333cd">tulyakakṣo hy asambandhī vyavadhāteti kīrtyate ||</p>
    <p xml:id="v7.334ab" n="7.334ab">aṅgatvāt tu padair na syād aṅgivyavadhikalpanā |</p>
    <p xml:id="v7.334cd" n="7.334cd">ekasmiṃś ca gṛhīte 'rthe sopāyo 'nyo 'py apekṣyate ||</p>
    <p xml:id="v7.335ab" n="7.335ab">apekṣyā ca sarvo 'sau sambandhaṃ pratipadyate |</p>
    <p xml:id="v7.335cd" n="7.335cd">padānām api sambandha evaṃ vākyeṣu sidhyati ||</p>
    <p xml:id="v7.336ab" n="7.336ab">padārthapūrvakas tasmād vākyārtho 'yam avasthitaḥ |</p>
    <p xml:id="v7.336cd" n="7.336cd">artharūpam ivāpannaṃ vākyaṃ vākyasya vākyasya gocaraḥ ||</p>
    <p xml:id="v7.337ab" n="7.337ab">neṣyate na hy abhedena vṛttir astīti sādhitam |</p>
    <p xml:id="v7.337cd" n="7.337cd">prasaṅgikādi yat kāryaṃ padārthopanibandhanam ||</p>
    <p xml:id="v7.338ab" n="7.338ab">ākāṅkṣāviditapraśnau yau ca dṛṣṭau pikādiṣu |</p>
    <p xml:id="v7.338cd" n="7.338cd">asatyaṃ tad, apoddhṛtya na caivaṃ kalpyiṣyati ||</p>
    <p xml:id="v7.339ab" n="7.339ab">śaśaśṛṅgādyapoddhṛtya vākyārtho na hi dṛśyate |</p>
    <p xml:id="v7.339cd" n="7.339cd">asatyair gamyamāne 'rthe satyatā nety udāhṛtam ||</p>
    <p xml:id="v7.340ab" n="7.340ab">svarūpeṇāsato dṛṣṭaṃ nopāyatvaṃ hi kasya cit |</p>
    <p xml:id="v7.340cd" n="7.340cd">avācakatvaṃ vākyasya tadbhūtānām itīritam ||</p>
    <p xml:id="v7.341ab" n="7.341ab">hetuḥ syāt tannimittatm, mūlaṃ vārthasya kathyate |</p>
    <p xml:id="v7.341cd" n="7.341cd">padārthamūlako hy eṣa na bhrāntir iti gamyatām ||</p>
    <p xml:id="v7.342ab" n="7.342ab">sākṣād yady api kurvanti padārthapratipādanam |</p>
    <p xml:id="v7.342cd" n="7.342cd">varṇās tathāpi naitasmin paryavasyanti niṣphale ||</p>
    <p xml:id="v7.343ab" n="7.343ab">vākyārthamitaye teṣāṃ pravṛttau nāntarīyakam |</p>
    <p xml:id="v7.343cd" n="7.343cd">pāke jvāleva kāṣṭhānāṃ padārthapratipādanam ||</p>
    <p xml:id="v7.344ab" n="7.344ab">prayojanatayā caiṣām artham icchanti bhāvanām |</p>
    <p xml:id="v7.344cd" n="7.344cd">kriyārtheneti tenāha samāmnāyaprayojanam ||</p>
    <p xml:id="v7.345ab" n="7.345ab">śuklo gaur iti vākyārthavākyayor yadudāhṛtam |</p>
    <p xml:id="v7.345cd" n="7.345cd">sambandhakathanārthaṃ tan na jñeyaṃ pāramārthikam ||</p>
    <p xml:id="v7.346ab" n="7.346ab">na hi prayojanāpetaṃ vākyam uccāryate kva cit |</p>
    <p xml:id="v7.346cd" n="7.346cd">prayojanakṣamaṃ nāpi padam ākhyātavarjitam ||</p>
    <p xml:id="v7.347ab" n="7.347ab">gaur aśva iti vā śrutyā yad gotvādyavabodhitam |</p>
    <p xml:id="v7.347cd" n="7.347cd">viśeṣe yadi tan na syāt tatra syāc chrutibādhanam ||</p>
    <p xml:id="v7.348ab" n="7.348ab">jātivyaktī gṛhītvaiva vayaṃ tu śrutilakṣite |</p>
    <p xml:id="v7.348cd" n="7.348cd">kṛṣṇādi yadi muñcāmaḥ kā śrutis tatra bādhyate ||</p>
    <p xml:id="v7.349ab" n="7.349ab">lakṣaṇāto 'pi parato yaḥ sandehaḥ pravarttate |</p>
    <p xml:id="v7.349cd" n="7.349cd">kā nāma pīḍyate tatra śuklaśrutyā nivartate ||</p>
    <p xml:id="v7.350ab" n="7.350ab">agṛhṇatas tu śuklatvaṃ śrutis te bādhyatetarām |</p>
    <p xml:id="v7.350cd" n="7.350cd">asya vākyam asambaddhaṃ sarvam evāprayojanam ||</p>
    <p xml:id="v7.351ab" n="7.351ab">vākyārtho 'pīti bhāṣyeṇa solluṇṭham abhidhīyate |</p>
    <p xml:id="v7.351cd" n="7.351cd">na sarvatrety anenāpi kva cit sā nety avocata ||</p>
    <p xml:id="v7.352ab" n="7.352ab">prakṛtyarthānuraktāyāṃ buddhau nipatatā dhruvam |</p>
    <p xml:id="v7.352cd" n="7.352cd">karmādīnāṃ viśeṣyatvam iti kā vā śrutir bhavet ||</p>
    <p xml:id="v7.353ab" n="7.353ab">prakṛtipratyayau nāpi prayujyete ca kevalau |</p>
    <p xml:id="v7.353cd" n="7.353cd">yena yuṣmadabhipretā śrutir labhyeta karhi cit ||</p>
    <p xml:id="v7.354ab" n="7.354ab">yatrāpi nāma dṛśyete devalāvadhunādivavat |</p>
    <p xml:id="v7.354cd" n="7.354cd">tatrāpy anyārthasaṃyuktāv iti pūrvaṃ nirūpitam ||</p>
    <p xml:id="v7.355ab" n="7.355ab">ayam eva viśeṣaś ca kathyate padavākyayoḥ |</p>
    <p xml:id="v7.355cd" n="7.355cd">arthavadbhāgatulyatve prakṛtipratyayārthataḥ ||</p>
    <p xml:id="v7.356ab" n="7.356ab">dṛṣṭā yathā hi sākāṅkṣāḥ padārthāḥ kevalāḥ kva cit |</p>
    <p xml:id="v7.356cd" n="7.356cd">svātantryeṇa gṛhītāś ca viśīṣṭārthāvabodhakāḥ ||</p>
    <p xml:id="v7.357ab" n="7.357ab">prakṛtipratyayau naivaṃ kadā cid api lakṣitau |</p>
    <p xml:id="v7.357cd" n="7.357cd">prakṛtyarthānurakto hi pratyayārthaḥ sadeṣyate ||</p>
    <p xml:id="v7.358ab" n="7.358ab">paśyataḥ śvetimārūpaṃ hreṣāśabdaṃ ca śṛṇvataḥ |</p>
    <p xml:id="v7.358cd" n="7.358cd">khuranikṣepaśabdaṃ ca śveto 'śvo dhāvatīti dhīḥ ||</p>
    <p xml:id="v7.359ab" n="7.359ab">dṛṣṭā vākyavinirmuktā na padārthair vinā kva cit |</p>
    <p xml:id="v7.359cd" n="7.359cd">mānasād ity ato nāsya vākyāgrahaṇam uttaram ||</p>
    <p xml:id="v7.360ab" n="7.360ab">mānasenāparādhena padārthān ye na gṛhṇate |</p>
    <p xml:id="v7.360cd" n="7.360cd">te tadvākyaṃ gṛhītvāpi nārthaṃ gṛhṇanti karhi cit ||</p>
    <p xml:id="v7.361ab" n="7.361ab">vākyena tena nocyeta vākyārtho 'nyair nirūpaṇāt |</p>
    <p xml:id="v7.361cd" n="7.361cd">tacchrutāv apy abodhād vā palāśeneva vṛkṣatā ||</p>
    <p xml:id="v7.362ab" n="7.362ab">varṇā vā na bruvantyenaṃ tatsambandhyarthabodhanāt |</p>
    <p xml:id="v7.362cd" n="7.362cd">sattve 'py agamakatvād vā vṛkṣatvam iva śiṃśapā ||</p>
    <p xml:id="v7.363ab" n="7.363ab">padārthā gamayantyetaṃ pratyekaṃ saṃśaye sati |</p>
    <p xml:id="v7.363cd" n="7.363cd">sāmastye nirṇayotpādāt sthāṇumūrddhasthakākavat ||</p>
    <p xml:id="v7.364ab" n="7.364ab">tadabhāvāpratīter vā tadgamyo 'yaṃ bhaviṣyati |</p>
    <p xml:id="v7.364cd" n="7.364cd">śrotrābhāvāpratīter hi śrautraṃ śabdaṃ pracakṣate ||</p>
    <p xml:id="v7.365ab" n="7.365ab">sambandhākaraṇanyāyād vaktavyā vākyanityatā |</p>
    <p xml:id="v7.365cd" n="7.365cd">saṅghātatvasya vaktavyam īdṛśaṃ pratisādhanam ||</p>
    <p xml:id="v7.366ab" n="7.366ab">vedasyādhyayanaṃ sarva gurvadhyayanapūrvakam |</p>
    <p xml:id="v7.366cd" n="7.366cd">vedādhyayanavācyatvād adhunādhyayanaṃ yathā ||</p>
    <p xml:id="v7.367ab" n="7.367ab">bhārate 'pi bhaved evaṃ kartṛsmṛtyā tu bādhyate |</p>
    <p xml:id="v7.367cd" n="7.367cd">vede 'pi tatsmṛtir yā tu sārthavādanibandhanā ||</p>
    <p xml:id="v7.368ab" n="7.368ab">pāramparyeṇa kartāraṃ nādhyetāraḥ smaranti hi |</p>
    <p xml:id="v7.368cd" n="7.368cd">teṣāmanevamātmatvād bhrāntiḥ seti ca vakṣyate ||</p>
    <p xml:id="v7.369ab" n="7.369ab">teṣu ca dhriyamāṇeṣu na mūlāntarakalpanā |</p>
    <p xml:id="v7.369cd" n="7.369cd">tathā hy adyatanasyāpi te kurvantīdṛśīṃ matim ||</p>
    <p xml:id="v8.1ab" n="8.1ab">vacanāntarasādharmyāt kartuḥ sāmānyasamplave |</p>
    <p xml:id="v8.1cd" n="8.1cd">samākhyayā viśeṣo 'yaṃ kaṭhādiravadhāryate ||</p>
    <p xml:id="v8.2ab" n="8.2ab">anapekṣatvasūtre yā rūpāt kṛtakatoditā |</p>
    <p xml:id="v8.2cd" n="8.2cd">vede sā dṛśyate spaṣṭā kṛtakārthābhidhāyini ||</p>
    <p xml:id="v8.3ab" n="8.3ab">smṛtiprayojanābhāvāt kartṛmātre 'napekṣite |</p>
    <p xml:id="v8.3cd" n="8.3cd">sāmānyasiddhyapekṣatvān na samākhyā niyāmikā ||</p>
    <p xml:id="v8.4ab" n="8.4ab">anyathāpy upapannatvād iyaṃ pravacanādinā |</p>
    <p xml:id="v8.4cd" n="8.4cd">na śaktā kartṛmūlāya, prokte ca smaraṇaṃ sthitam ||</p>
    <p xml:id="v8.5ab" n="8.5ab">śrutyāder durbalā cāsau na śaktā tāni bādhitum |</p>
    <p xml:id="v8.5cd" n="8.5cd">aṅgabhūyāṃsamekeyaṃ śabdarāśiṃ na bādhate ||</p>
    <p xml:id="v8.6ab" n="8.6ab">kāmaṃ vā nirnimitteyaṃ śākhām ekāṃ vadiṣyati |</p>
    <p xml:id="v8.6cd" n="8.6cd">śrutisāmānyamātraṃ hi nātra daṇḍena vāyate ||</p>
    <p xml:id="v8.7ab" n="8.7ab">sati sādhāraṇatve vā sambhavena viśeṣaṇam |</p>
    <p xml:id="v8.7cd" n="8.7cd">yathā vairūpasāmeti sattayaiva pratīyate ||</p>
    <p xml:id="v8.8ab" n="8.8ab">avyāsaṅgi ca sarveṣu pravaktṛtvaṃ kaṭhādiṣu |</p>
    <p xml:id="v8.8cd" n="8.8cd">tenaikavyapadeśyatvaṃ lakṣyate ḍitthamātṛvat ||</p>
    <p xml:id="v8.9ab" n="8.9ab">anyais tulye 'pi sambandhe yat tair na vyapadiśyatem |</p>
    <p xml:id="v8.9cd" n="8.9cd">na hy eṣa kartṛsaṃskāraḥ pārārthye caika iṣyate ||</p>
    <p xml:id="v8.10ab" n="8.10ab">vidyamānanimittaṃ ca kathyate, nāsataḥ kriyā |</p>
    <p xml:id="v8.10cd" n="8.10cd">sādhāraṇaṃ ca tīrthādi kena cid vyapadiśyate ||</p>
    <p xml:id="v8.11ab" n="8.11ab">yadi cāpauruṣeyyeṣā nānityapratipādinī |</p>
    <p xml:id="v8.11cd" n="8.11cd">pauruṣeyyās tu satyatvaṃ katham adhyavasīyate ||</p>
    <p xml:id="v8.12ab" n="8.12ab">nityam eva nimittaṃ vā kaṭhatvaṃ jātir asti naḥ |</p>
    <p xml:id="v8.12cd" n="8.12cd">kāṭhakādipravṛttyarthaṃ vyāvṛttaṃ caraṇāntarāt ||</p>
    <p xml:id="v8.13ab" n="8.13ab">anityārthābhidhāyitvaṃ svayam evaiṣa muñcati |</p>
    <p xml:id="v8.13cd" n="8.13cd">nityānityavikalpena vedastādarthyavarjanāt ||</p>
    <p xml:id="v8.14ab" n="8.14ab">nityasya nitya evārthaḥ kṛtakasyāpramāṇatā |</p>
    <p xml:id="v8.14cd" n="8.14cd">unmattavacanatvaṃ tu pūrvam eva nirākṛtam ||</p>
    <p xml:id="v8.15ab" n="8.15ab">iti pramāṇatvam idaṃ prasiddhaṃ yuktyeha dharmaṃ prati codanāyāḥ |</p>
    <p xml:id="v8.15cd" n="8.15cd">ataḥ paraṃ tu pravibhajya vedaṃ tredhā tato vakṣyati yasya yo 'rthaḥ ||</p>
  </body>
</TEI>
