<html>
  <head>
    <meta charset="utf-8"/>
    <title>kumArilabhaTTa_zlokavArtika</title>
    <meta name="viewport" content="width=device-width, initial-scale=1.0"/>
    <link rel="stylesheet" href="components/style.css"/>
    <script src="components/script.js"></script>
    <script src="https://cdn.jsdelivr.net/npm/@indic-transliteration/sanscript/sanscript.min.js"></script>
    <link rel="stylesheet" href="components/verse_style.css"/>
    <script src="components/verse_script.js"></script>
  </head>
  <body class="simple-verse-style">
    <div id="controls-icon">
      <span></span>
      <span></span>
      <span></span>
    </div>
    <div class="button-container">
      <div id="close-button-container">×</div>
      <div class="toggle-switch-container rich-text-toggle">
        <label class="toggle-switch">
          <input type="checkbox" onchange="toggleBreaks(this)"/>
          <span class="toggle-switch-text">Page breaks</span>
          <span class="toggle-switch-handle"/>
        </label>
      </div>
      <div class="toggle-switch-container">
        <div id="transliteration-controls-container">
          <span class="toggle-switch-text">ā→आ</span>
          <div id="transliteration-controls">
            <select id="transliteration-scheme"/>
            <label id="toggle-switch-text">
              <input type="checkbox" id="show-all-schemes-checkbox"/>
              <span class="toggle-switch-text"> more</span>
            </label>
          </div>
        </div>
      </div>
      <div class="toggle-switch-container">
        <label class="toggle-switch">
          <input type="checkbox" onchange="toggleVerseFormatting(this)"/>
          <span class="toggle-switch-text">Verse Styling</span>
          <span class="toggle-switch-handle"/>
        </label>
      </div>
      <div class="toggle-switch-container verse-format-toggle">
        <label class="simple-checkbox-label">Verse Spacing</label>
        <input id="width-slider" type="range" min="0" max="1.6" step="0.4" value="0.8"/>
      </div>
    </div>
    <div id="top-widgets">
      <div id="metadata">
        <h2>Metadata <span id="metadata-caret">▶</span></h2>
        <ul id="metadata-list">
          <li><b>Title: </b>Ślokavārtika</li>
          <li><b>Pandit Work ID: </b>88597</li>
          <li><b>Author: </b>Kumārila Bhaṭṭa</li>
          <li><b>Pandit Author IDs: </b>85206</li>
          <li><b>Edition Short: </b>Dvārikādāsa Śāstrī 1978</li>
          <li><b>Edition: </b><ul>
<li>Editor: Dvārikādāsa Śāstrī</li>
<li>Title: Ślokavārttika of Śrī Kumārila Bhaṭṭa with the Commentary Nyāyaratnākara of Śrī Pārthasārathi Miśra.</li>
<li>Place: Varanasi</li>
<li>Publisher: Tara Publications</li>
<li>Year: 1978</li>
</ul>
</li>
          <li><b>Edition PDFs: </b><ul>
<li><a href="https://archive.org/details/SlokavarttikaNyayaratnakara/mode/2up">on Archive (missing a few pages)</a></li>
</ul>
</li>
          <li><b>Extent: </b><ul>
<li>The complete work is extant.</li>
<li>The edition contains a complete text.</li>
<li>The text consist of about 3,350 verses (mostly anuṣṭubh).</li>
<li>The text is spread out over 664 pages in the edition, interspersed with commentary and occasional footnotes.</li>
</ul>
</li>
          <li><b>File Size (KB): </b>457</li>
          <li><b>Structure: </b><table>
<thead>
<tr>
<th>#</th>
<th>Section</th>
<th>edition</th>
<th>Jha transl.</th>
</tr>
</thead>
<tbody>
<tr>
<td>1</td>
<td>pratijñāsūtra (PJS)</td>
<td>3</td>
<td>1</td>
</tr>
<tr>
<td>2</td>
<td>codanāsūtra (CDS)</td>
<td>34</td>
<td>21</td>
</tr>
<tr>
<td>3</td>
<td>nimittasūtra (NMS)</td>
<td>96</td>
<td>67</td>
</tr>
<tr>
<td>4</td>
<td>pratyakṣasūtra (PAS)</td>
<td>97</td>
<td>68</td>
</tr>
<tr>
<td>5</td>
<td>autpattikasūtra</td>
<td>––</td>
<td>––</td>
</tr>
<tr>
<td>5.1</td>
<td>vṛttikāragrantha (VKG)</td>
<td>149</td>
<td>113</td>
</tr>
<tr>
<td>5.2</td>
<td>(VKG vv. 17–26)</td>
<td>152</td>
<td>116</td>
</tr>
<tr>
<td>5.3</td>
<td>nirālambanavāda (NAV)</td>
<td>155</td>
<td>119</td>
</tr>
<tr>
<td>5.4</td>
<td>śunyavāda (SNV)</td>
<td>191</td>
<td>148</td>
</tr>
<tr>
<td>5.5</td>
<td>anumānapariccheda (AMP)</td>
<td>246</td>
<td>182</td>
</tr>
<tr>
<td>5.6</td>
<td>śabdapariccheda (SBP)</td>
<td>287</td>
<td>207</td>
</tr>
<tr>
<td>5.7</td>
<td>upamānapariccheda (UMP)</td>
<td>307</td>
<td>222</td>
</tr>
<tr>
<td>5.8</td>
<td>arthāpattipariccheda (AAP)</td>
<td>320</td>
<td>230</td>
</tr>
<tr>
<td>5.9</td>
<td>abhāvapariccheda (ABH)</td>
<td>335</td>
<td>243</td>
</tr>
<tr>
<td>5.10</td>
<td>citrākṣepavāda (CAV)</td>
<td>349</td>
<td>253</td>
</tr>
<tr>
<td>5.11</td>
<td>sambandhākṣepavāda (SAV)</td>
<td>353</td>
<td>254</td>
</tr>
<tr>
<td>5.12</td>
<td>sphoṭavāda (SPH)</td>
<td>361</td>
<td>261</td>
</tr>
<tr>
<td>5.13</td>
<td>ākṛtivāda (AKV)</td>
<td>385</td>
<td>281</td>
</tr>
<tr>
<td>5.14</td>
<td>apohavāda (APV)</td>
<td>400</td>
<td>295</td>
</tr>
<tr>
<td>5.15</td>
<td>vanavāda (VAV)</td>
<td>435</td>
<td>329</td>
</tr>
<tr>
<td>5.16</td>
<td>sambandhākṣepaparihāra (SAP)</td>
<td>453</td>
<td>347</td>
</tr>
<tr>
<td>5.17</td>
<td>citrākṣepaparihāra (CAP)</td>
<td>483</td>
<td>375</td>
</tr>
<tr>
<td>5.18</td>
<td>ātmavāda (ATV)</td>
<td>488</td>
<td>382</td>
</tr>
<tr>
<td>6</td>
<td>śabdanityatādhikaraṇa (SNA)</td>
<td>515</td>
<td>409</td>
</tr>
<tr>
<td>7</td>
<td>vākyādhikaraṇa (VAA)</td>
<td>598</td>
<td>486</td>
</tr>
<tr>
<td>8</td>
<td>vedapauruṣeyatādhikaraṇa (VPA)</td>
<td>669</td>
<td>553</td>
</tr>
</tbody>
</table>
</li>
          <li><b>Work Description: </b>xyz</li>
          <li><b>Genres: </b><ul>
<li>Darśana</li>
<li>Mīmāṃsā</li>
<li>Pramāṇaśāstra</li>
</ul>
</li>
          <li><b>Translations: </b><ul>
<li>English, G. Jha, 1907, <a href="https://archive.org/details/in.ernet.dli.2015.282831/mode/2up">on Archive</a></li>
</ul>
</li>
          <li><b>Source Collection: </b>Personal collection of Helmut Krasser</li>
          <li><b>HANSEL License: </b>CC BY-NC-SA 4.0</li>
          <li><b>Contributors: </b><ul>
<li>Helmut Krasser</li>
<li>Tyler Neill</li>
</ul>
</li>
          <li><b>Digitization Notes: </b><ul>
<li>(Date unknown) H. Krasser: Created.</li>
<li>(2017–2021) Tyler Neill: Supplied missing <em>Arthāpattipariccheda</em> (5.8), restructured for Pramāṇa NLP collection.</li>
<li>(2025) Tyler Neill: Added page numbers for HANSEL structure.</li>
</ul>
</li>
          <li><b>File Creation Method: </b>I (Tyler Neill) produced this HANSEL edition by minimally adapting the corresponding file in the Pramāṇa NLP collection by adding page numbers. The Pramāṇa NLP file had been manually converted from Helmut Krasser's Word document into plain text, also by myself a few years earlier, mainly using regular expressions. Krasser's original Word file had been manually typed from the edition in an abstracted fashion, namely by extracting only the Ślokavārtika content and ignoring both Pārthasārathi Miśra's commentary and all physical aspects of the edition (e.g., page numbers). The text is known to contain errors and still needs a final proofread.</li>
          <li><b>Text Type: </b>Numbered verse</li>
          <li><b>Word Division Style: </b>Roman-like (ity evam, not ityevam)</li>
          <li><b>Original Submission Last Updated: </b>2025-07-24</li>
          <li><b>Text Last Updated: </b>2025-09-29</li>
          <li><b>Metadata Last Updated: </b>2025-10-22</li>
        </ul>
      </div>
      <div id="toc">
        <h2>Table of Contents <span id="toc-caret">▶</span></h2>
        <ul id="toc-list">
          <li>
            <a href="#1_pratijñāsūtra_PJS">§ 1 pratijñāsūtra PJS (p.3)</a>
          </li>
          <li>
            <a href="#2_codanāsūtra_CDS">§ 2 codanāsūtra CDS (p.35)</a>
          </li>
          <li>
            <a href="#3_nimittasūtra_NMS">§ 3 nimittasūtra NMS (p.N/A)</a>
          </li>
          <li>
            <a href="#4_pratyakṣasūtra_PAS">§ 4 pratyakṣasūtra PAS (p.97)</a>
          </li>
          <li>
            <a href="#5,1_vṛttikāragrantha_VKG">§ 5,1 vṛttikāragrantha VKG (p.149)</a>
          </li>
          <li>
            <a href="#5.2">§ 5.2 (p.153)</a>
          </li>
          <li>
            <a href="#5,3_nirālambanavāda_NAV">§ 5,3 nirālambanavāda NAV (p.156)</a>
          </li>
          <li>
            <a href="#5,4_śunyavāda_SNV">§ 5,4 śunyavāda SNV (p.192)</a>
          </li>
          <li>
            <a href="#5,5_anumānapariccheda_AMP">§ 5,5 anumānapariccheda AMP (p.246)</a>
          </li>
          <li>
            <a href="#5,6_śabdapariccheda_SBP">§ 5,6 śabdapariccheda SBP (p.288)</a>
          </li>
          <li>
            <a href="#5,7_upamānapariccheda_UMP">§ 5,7 upamānapariccheda UMP (p.308)</a>
          </li>
          <li>
            <a href="#5,8_arthāpattipariccheda_AAP">§ 5,8 arthāpattipariccheda AAP (p.320)</a>
          </li>
          <li>
            <a href="#5,9_abhāvapariccheda_ABH">§ 5,9 abhāvapariccheda ABH (p.336)</a>
          </li>
          <li>
            <a href="#5,10_citrākṣepavāda_CAV">§ 5,10 citrākṣepavāda CAV (p.350)</a>
          </li>
          <li>
            <a href="#5,11_sambandhākṣepavāda_SAV">§ 5,11 sambandhākṣepavāda SAV (p.353)</a>
          </li>
          <li>
            <a href="#5,12_sphoṭavāda_SPH">§ 5,12 sphoṭavāda SPH (p.362)</a>
          </li>
          <li>
            <a href="#5,13_ākṛtivāda_AKV">§ 5,13 ākṛtivāda AKV (p.385)</a>
          </li>
          <li>
            <a href="#5,14_apohavāda_APV">§ 5,14 apohavāda APV (p.400)</a>
          </li>
          <li>
            <a href="#5,15_vanavāda_VAV">§ 5,15 vanavāda VAV (p.436)</a>
          </li>
          <li>
            <a href="#5,16_sambandhākṣepaparihāra_SAP">§ 5,16 sambandhākṣepaparihāra SAP (p.453)</a>
          </li>
          <li>
            <a href="#5,17_citrākṣepaparihāra_CAP">§ 5,17 citrākṣepaparihāra CAP (p.483)</a>
          </li>
          <li>
            <a href="#5,18_ātmavāda_ATV">§ 5,18 ātmavāda ATV (p.488)</a>
          </li>
          <li>
            <a href="#6_śabdanityatādhikaraṇa_SNA">§ 6 śabdanityatādhikaraṇa SNA (p.516)</a>
          </li>
          <li>
            <a href="#7_vākyādhikaraṇa_VAA">§ 7 vākyādhikaraṇa VAA (p.598)</a>
          </li>
          <li>
            <a href="#8_vedapauruṣeyatādhikaraṇa_VPA">§ 8 vedapauruṣeyatādhikaraṇa VPA (p.670)</a>
          </li>
        </ul>
      </div>
    </div>
    <div id="content">
      <h1 id="1_pratijñāsūtra_PJS">§ 1 pratijñāsūtra PJS</h1>
      <ul class="verses">
        <li class="verse" id="v1-1">
          <ul class="padas">
            <li>viśuddhajñānadehāya trivedīdivyacakṣuṣe |</li>
            <li>śreyaḥprāptinimittāya namaḥ somārdhadhāriṇe || 1.1 ||</li>
          </ul>
        </li>
        <li class="verse" id="v1-2">
          <ul class="padas">
            <li>abhivandya gurūnādau śiṣyadhīpadminīravīn |</li>
            <li>tatprasādāt kariṣye 'haṃ mīmāṃsāślokavārttikaṃ || 1.2 ||</li>
          </ul>
        </li>
        <li class="verse" id="v1-3">
          <ul class="padas">
            <li>tadvidvāṃso 'nugṛhṇantu cittaśrotraiḥ prasādibhiḥ |</li>
            <li>santaḥ praṇayivākyāni gṛhṇanti hy anasūyavaḥ || 1.3 ||</li>
          </ul>
        </li>
        <li class="verse" id="v1-4">
          <ul class="padas">
            <li>na cātrātiva kartavyaṃ doṣadṛṣṭiparaṃ manaḥ |</li>
            <li>doṣo hy avidyamāno 'pi taccittānāṃ prakāśate || 1.4 ||<span class="pb rich-text" data-page="4">(p.4)</span><br class="pb-br rich-text"/></li>
          </ul>
        </li>
        <li class="verse" id="v1-5">
          <ul class="padas">
            <li>kuto vā gṛhṇate doṣaṃ sūrayo madvidhoktiṣu |</li>
            <li>neṣyate yaḥ parastho 'pi sa svayaṃ gṛhyate katham || 1.5 ||</li>
          </ul>
        </li>
        <li class="verse" id="v1-6">
          <ul class="padas">
            <li>nirdoṣatvaikavākyatvaṃ kva vā lokasya dṛśyate |</li>
            <li>sāpavādā yataḥ ke cin mokṣasvargāv api prati || 1.6 ||</li>
          </ul>
        </li>
        <li class="verse" id="v1-7">
          <ul class="padas">
            <li>āgamapravaṇaś cāhaṃ nāpavādyaḥ skhaliteṣv apy apodyate |</li>
            <li>na hi sadvartmanā gacchan skhaliteṣv apy apodyate || 1.7 ||</li>
          </ul>
        </li>
        <li class="verse" id="v1-8">
          <ul class="padas">
            <li>yathā kathañ cid ārabdhā trayīmārgānusāriṇī |</li>
            <li>vāgvṛttir alpasārāpi śraddadhānasya śobhate || 1.8 ||<span class="pb rich-text" data-page="5">(p.5)</span><br class="pb-br rich-text"/></li>
          </ul>
        </li>
        <li class="verse" id="v1-9">
          <ul class="padas">
            <li>mīmāṃsāśāstratejobhir viśeṣeṇoj jvalīkṛte |</li>
            <li>vedārthajñānaratne me tṛṣṇātīva vijṛmbhate || 1.9 ||</li>
          </ul>
        </li>
        <li class="verse" id="v1-10">
          <ul class="padas">
            <li>prāyenaiva hi mīmāṃsā loke lokāyatīkṛtā |</li>
            <li>tāmāstikapathe kartum ayaṃ yatnaḥ kṛto mayā || 1.10 ||</li>
          </ul>
        </li>
        <li class="verse" id="v1-11">
          <ul class="padas">
            <li>athāto dharmajijñāsā sūtram ādyam idaṃ kṛtam |</li>
            <li>dharmākhyaṃ viṣayaṃ vaktuṃ mīmāṃsāyāḥ prayojanam || 1.11 ||</li>
          </ul>
        </li>
        <li class="verse" id="v1-12">
          <ul class="padas">
            <li>sarvasyaiva hi śāstrasya karmaṇo vāpi kasya cit |</li>
            <li>yāvat prayojanaṃ noktaṃ tāvat tat kena gṛhyate || 1.12 ||</li>
          </ul>
        </li>
        <li class="verse" id="v1-13">
          <ul class="padas">
            <li>mīmāṃsākhyā tu vidyeyaṃ bahuvidyāntarāśritā |</li>
            <li>na śuśrūṣayituṃ śakyā prāganuktvā prayojanam || 1.13 ||<span class="pb rich-text" data-page="6">(p.6)</span><br class="pb-br rich-text"/></li>
          </ul>
        </li>
        <li class="verse" id="v1-14">
          <ul class="padas">
            <li>vidyāntareṣu nāpy etad yady abhīṣṭaṃ prayojanam |</li>
            <li>anarthaprāpaṇaṃ tāvat tebhyo nāśaṅkyate kva cit || 1.14 ||</li>
          </ul>
        </li>
        <li class="verse" id="v1-15">
          <ul class="padas">
            <li>mīmāṃsāyāṃ tv ihājñāte durjñāte vāvivekataḥ |</li>
            <li>nyāyamārge mahān doṣa iti yatnopacaryatā || 1.15 ||</li>
          </ul>
        </li>
        <li class="verse" id="v1-16">
          <ul class="padas">
            <li>tasmāt prayojanaṃ pūrvam uktaṃ sūtrakṛtā svayam |</li>
            <li>yat svenoktaṃ vadeyus tad bhāṣyakārādayaḥ katham || 1.16 ||</li>
          </ul>
        </li>
        <li class="verse" id="v1-17">
          <ul class="padas">
            <li>siddhārthaṃ jñātasambandhaṃ śrotuṃ śrotā pravartate |</li>
            <li>śāstrādau tena vaktavyaḥ sambandhaḥ saprayojanaḥ || 1.17 ||<span class="pb rich-text" data-page="7">(p.7)</span><br class="pb-br rich-text"/></li>
          </ul>
        </li>
        <li class="verse" id="v1-18">
          <ul class="padas">
            <li>śāstraṃ prayojanaṃ caiva sambandhasyāśrayāv ubhau |</li>
            <li>taduktyantargatas tasmād bhinno noktaḥ prayojanāt || 1.18 ||</li>
          </ul>
        </li>
        <li class="verse" id="v1-19">
          <ul class="padas">
            <li>siddhiḥ śrotṛpravṛttīnāṃ sambandhakathanād yataḥ |</li>
            <li>tasmāt sarveṣu śāstreṣu sambandhaḥ pūrvam ucyate || 1.19 ||</li>
          </ul>
        </li>
        <li class="verse" id="v1-20">
          <ul class="padas">
            <li>yāvat prayojanenāsya sambandho nābhidhīyate |</li>
            <li>asambaddhapralāpitvād bhavet tāvad asaṃgatiḥ || 1.20 ||</li>
          </ul>
        </li>
        <li class="verse" id="v1-21">
          <ul class="padas">
            <li>iha tv ākṣipya sambandhaṃ bhāṣya evābhidhāsyate |</li>
            <li>dharmaprasiddhyasiddhibhyāṃ, tasmān nānyo 'bhidhīyate || 1.21 ||</li>
          </ul>
        </li>
        <li class="verse" id="v1-22">
          <ul class="padas">
            <li>na cāpy atrāthaśabdena śāstrasambandha ucyate |</li>
            <li>sambandhaṃ kriyayor hy eṣa brūte śāstrāc ca te pṛthak || 1.22 ||<span class="pb rich-text" data-page="8">(p.8)</span><br class="pb-br rich-text"/></li>
          </ul>
        </li>
        <li class="verse" id="v1-23">
          <ul class="padas">
            <li>yo 'py ayaṃ śāstrasambandho varṇyate kaiś cid āditaḥ |</li>
            <li>kriyānantaryarūpo vā guruparvakramo 'pi vā || 1.23 ||</li>
          </ul>
        </li>
        <li class="verse" id="v1-24">
          <ul class="padas">
            <li>sadasadbhāvayos tasya viśeṣo nopalabhyate |</li>
            <li>śrotuvidhau niṣedhe vā jñāne vā śāstragocare || 1.24 ||</li>
          </ul>
        </li>
        <li class="verse" id="v1-25">
          <ul class="padas">
            <li>tasmād vyākhyāṅgam icchadbhiḥ sahetuḥ saprayojanaḥ |</li>
            <li>śāstrāvatārasambandho vācyo nānyas tu niṣphalaḥ || 1.25 ||<span class="pb rich-text" data-page="9">(p.9)</span><br class="pb-br rich-text"/></li>
          </ul>
        </li>
        <li class="verse" id="v1-26">
          <ul class="padas">
            <li>loke ityādibhāṣyasya ṣaḍarthān sampracakṣate |</li>
            <li>bhāṣyakārānusāreṇa, prayuktasyāditaḥ pṛthak || 1.26 ||</li>
          </ul>
        </li>
        <li class="verse" id="v1-27">
          <ul class="padas">
            <li>sarvavyākhyām upālambhaṃ pratyākhyānaṃ tathā pare |</li>
            <li>parisaṃkhyās tutī kecithaśabdasya dūṣaṇam || 1.27 ||</li>
          </ul>
        </li>
        <li class="verse" id="v1-28">
          <ul class="padas">
            <li>sādhāraṇī viśiṣṭā ca sūtravyākhyā dvidhā matā |</li>
            <li>viśiṣṭā pratisūtraṃ yā sarvārthā tv iyam ucyate || 1.28 ||</li>
          </ul>
        </li>
        <li class="verse" id="v1-29">
          <ul class="padas">
            <li>pravṛttis tu padeṣv eva nivṛttiḥ sūtrasaṃśrayā |</li>
            <li>vedavākyāviruddheṣu na tu sarveṣu keṣu cit || 1.29 ||<span class="pb rich-text" data-page="10">(p.10)</span><br class="pb-br rich-text"/></li>
          </ul>
        </li>
        <li class="verse" id="v1-30">
          <ul class="padas">
            <li>adhyāhārasya vākyeṣu vyatyāsasya ca sambhavāt |</li>
            <li>tenaiṣām iti sūtrāṇāṃ pārārthye saty api grahaḥ || 1.30 ||</li>
          </ul>
        </li>
        <li class="verse" id="v1-31">
          <ul class="padas">
            <li>evaśabdo 'lpavācyatvād, asyāvṛttau tu gauravam |</li>
            <li>prasiddhatvād avācyaṃ cet, na doṣaḥ puṅgirām ayam || 1.31 ||<span class="pb rich-text" data-page="11">(p.11)</span><br class="pb-br rich-text"/></li>
          </ul>
        </li>
        <li class="verse" id="v1-32">
          <ul class="padas">
            <li>vyākhyāṅgatvābhimānena yo 'dhyāhārādyapekṣate |</li>
            <li>svasaṃjñāṃ vāpi tasyedaṃ śāstrarūpaṃ nirūpyate || 1.32 ||</li>
          </ul>
        </li>
        <li class="verse" id="v1-33">
          <ul class="padas">
            <li>vṛtyantareṣu keṣāñ cil laukikārthavyatikramaḥ |</li>
            <li>śabdānāṃ dṛśyate teṣam upālambho 'yam ucyate || 1.33 ||</li>
          </ul>
        </li>
        <li class="verse" id="v1-34">
          <ul class="padas">
            <li>athāta ity ayaṃ loke nānantarye prayujyate |</li>
            <li>tasmāt tādarthyam etasya paribhāṣādibhir bhavet || 1.34 ||</li>
          </ul>
        </li>
        <li class="verse" id="v1-35">
          <ul class="padas">
            <li>prasiddhahāniḥ śabdānām aprasiddhe ca kalpanā |</li>
            <li>na kāryā vṛttikāreṇa sati siddhārthasambhave || 1.35 ||</li>
          </ul>
        </li>
        <li class="verse" id="v1-36">
          <ul class="padas">
            <li>sūtrārthe kliśyataś caivaṃ dūre vedārthanirṇayaḥ |</li>
            <li>tatra yatnasya bhāratvaṃ vaktṛśrotroḥ prasajyate || 1.36 ||</li>
          </ul>
        </li>
        <li class="verse" id="v1-37">
          <ul class="padas">
            <li>na vyākhyāsyati sūtrāṇi codanārthaparatvataḥ |</li>
            <li>yat tasya parihāro 'yaṃ pratyākhyānena cocyate || 1.37 ||<span class="pb rich-text" data-page="12">(p.12)</span><br class="pb-br rich-text"/></li>
          </ul>
        </li>
        <li class="verse" id="v1-38">
          <ul class="padas">
            <li>prayāso vedavākyeṣu kāryaḥ sūtreṣv anena kim |</li>
            <li>phalavattvāphalatvābhyām, ebhiḥ karaṇasammataiḥ || 1.38 ||</li>
          </ul>
        </li>
        <li class="verse" id="v1-39">
          <ul class="padas">
            <li>codanārtha upetavyaḥ, nobhayaṃ yatnagauravāt |</li>
            <li>padārthānāṃ prasiddhatvāt vyākhyeyaṃ nāvaśiṣyate || 1.39 ||</li>
          </ul>
        </li>
        <li class="verse" id="v1-40">
          <ul class="padas">
            <li>evaṃśabdādiko granthaḥ pakṣe cāsmin samarthyate |</li>
            <li>padacchedadādyabhāvena pratyākhyānamatis tv iyam || 1.40 ||<span class="pb rich-text" data-page="13">(p.13)</span><br class="pb-br rich-text"/></li>
          </ul>
        </li>
        <li class="verse" id="v1-41">
          <ul class="padas">
            <li>brabīty eva hi sūtrārtham, atiriktādi ceṣyate |</li>
            <li>nanv aśaktam idaṃ sūtraṃ samyak sūtritam ity api || 1.41 ||</li>
          </ul>
        </li>
        <li class="verse" id="v1-42">
          <ul class="padas">
            <li>sūtre cāgamakatvādi pratyākhyāne virudhyate |</li>
            <li>na copāyānabhijñena śakyopeyāvadhāraṇā || 1.42 ||</li>
          </ul>
        </li>
        <li class="verse" id="v1-43">
          <ul class="padas">
            <li>nānyato vedavidbhyaś ca sūtravṛttikriyeṣyate |</li>
            <li>pratyākhyānasya hetuś ca padārthānāṃ prasiddhatā || 1.43 ||</li>
          </ul>
        </li>
        <li class="verse" id="v1-44">
          <ul class="padas">
            <li>yoktā sā vedavākyānaṃ tulyārthatvān nivārayet |</li>
            <li>vākyārthe tatra sandehād vyākhyānaṃ cet pravartate || 1.44 ||</li>
          </ul>
        </li>
        <li class="verse" id="v1-45">
          <ul class="padas">
            <li>sūtreṣv api samānatvāt pratyākhyānaṃ na yujyate |</li>
            <li>na vyākhyātavyam ityevaṃ pratyākhyāne ca sidhyati || 1.45 ||<span class="pb rich-text" data-page="14">(p.14)</span><br class="pb-br rich-text"/></li>
          </ul>
        </li>
        <li class="verse" id="v1-46">
          <ul class="padas">
            <li>duṣṭavyākhyā niṣedhena tadapetā na vāryate |</li>
            <li>asya dṛṣṭaviruddhatvāt phalgutvāc cāpi parvayoḥ || 1.46 ||</li>
          </ul>
        </li>
        <li class="verse" id="v1-47">
          <ul class="padas">
            <li>madhyame cātidaurjanyāt parisaṃkhyaiva yujyate |</li>
            <li>vaidikaṃ jaiminīyaṃ ca yatra vākyaṃ virudhyate || 1.47 ||</li>
          </ul>
        </li>
        <li class="verse" id="v1-48">
          <ul class="padas">
            <li>yathāśrutagṛhīte 'rthe tatredam upadiśyate |</li>
            <li>adhyāhārādibhiḥ sūtraṃ vaidikaṃ tu yathāśrutam || 1.48 ||</li>
          </ul>
        </li>
        <li class="verse" id="v1-49">
          <ul class="padas">
            <li>neyam, virodhe 'nyonyasya vaidikānāṃ bhavantu te |</li>
            <li>yathā dharmāvabodhasya pramāṇaṃ vaidikaṃ vacaḥ || 1.49 ||<span class="pb rich-text" data-page="15">(p.15)</span><br class="pb-br rich-text"/></li>
          </ul>
        </li>
        <li class="verse" id="v1-50">
          <ul class="padas">
            <li>tadarthanirṇaye hetur jaiminīyaṃ tathaiva naḥ |</li>
            <li>vākyasāmarthyatulyatvāt tathā padatadarthayoḥ || 1.50 ||</li>
          </ul>
        </li>
        <li class="verse" id="v1-51">
          <ul class="padas">
            <li>adhyāhārādibhir muktā vyākhyā sarvatra yujyate |</li>
            <li>asambhavād avaśyaṃ yā virodhe 'nyatarasya tu || 1.51 ||</li>
          </ul>
        </li>
        <li class="verse" id="v1-52">
          <ul class="padas">
            <li>anyāyyakalpanā sāpi vikalpena prasajyate |</li>
            <li>prāthamyenāvaruddhatvād upāyavaśato 'tha vā || 1.52 ||</li>
          </ul>
        </li>
        <li class="verse" id="v1-53">
          <ul class="padas">
            <li>yathāśrutena sūtreṇa nyāyyāṃ bādheta codanām |</li>
            <li>tena vedāviruddhasya sati sambhava ity ayam || 1.53 ||</li>
          </ul>
        </li>
        <li class="verse" id="v1-54">
          <ul class="padas">
            <li>vidhīyate 'rthaḥ, śeṣaṃ tu yathāprāptam anūdyate |</li>
            <li>śeṣabhājāṃ bhavel lopa ity adhyāhārakalpanā || 1.54 ||<span class="pb rich-text" data-page="16">(p.16)</span><br class="pb-br rich-text"/></li>
          </ul>
        </li>
        <li class="verse" id="v1-55">
          <ul class="padas">
            <li>viprakarṣāt paśoś ceti vibhaktiḥ pariṇamyate |</li>
            <li>padena vyavadhānaṃ tu loke saṃniyamād iti || 1.55 ||</li>
          </ul>
        </li>
        <li class="verse" id="v1-56">
          <ul class="padas">
            <li>sūtreṇa vyavadhānaṃ tu pānavyāpadi kalpitam |<span class="pb rich-text" data-page="17">(p.17)</span><br class="pb-br rich-text"/></li>
            <li>paśusāmānyavidhyādau sūtram evānyathā kṛtam || 1.56 ||</li>
          </ul>
        </li>
        <li class="verse" id="v1-57">
          <ul class="padas">
            <li>agnayaś ca svakālatvād deyadharmāpayātanam |</li>
            <li>vyākhyānaṃ vākyabhedena, guṇakalpās tv amī kṛtāḥ || 1.57 ||</li>
          </ul>
        </li>
        <li class="verse" id="v1-58">
          <ul class="padas">
            <li>autpattikas tu gavyasya tathoṣṇikkakubhor iti |</li>
            <li>darśanāc ca viśeṣasya tathābhyudaya ity api || 1.58 ||<span class="pb rich-text" data-page="18">(p.18)</span><br class="pb-br rich-text"/></li>
          </ul>
        </li>
        <li class="verse" id="v1-59">
          <ul class="padas">
            <li>sūtrakārapraśaṃsā vā loka ityādinocyate |</li>
            <li>prasiddhair abhidhānād dhi na śiṣyāḥ kleśitā yataḥ || 1.59 ||</li>
          </ul>
        </li>
        <li class="verse" id="v1-60">
          <ul class="padas">
            <li>bhavitavyaṃ tu teneti prāgasmād ekavākyatā |</li>
            <li>vedādhyayanavākyād vā tenāthety asya dūṣaṇam || 1.60 ||</li>
          </ul>
        </li>
        <li class="verse" id="v1-61">
          <ul class="padas">
            <li>prasiddhārthapadaiḥ śakyaḥ sūtrair vedārthanirṇayaḥ |</li>
            <li>na ca so 'sty athaśabdasya vinā te pūrvakarmaṇā || 1.61 ||</li>
          </ul>
        </li>
        <li class="verse" id="v1-62">
          <ul class="padas">
            <li>prasiddhārthaṃ padaṃ yuktaṃ tac ca nāstīti dūṣaṇam |</li>
            <li>prasiddho 'py athaśabdādeḥ kiṃpadārtho 'tra varṇyate || 1.62 ||<span class="pb rich-text" data-page="19">(p.19)</span><br class="pb-br rich-text"/></li>
          </ul>
        </li>
        <li class="verse" id="v1-63">
          <ul class="padas">
            <li>pradarśanārtham ity eke, ke cin nānārthavācinaḥ |</li>
            <li>samudāyād avacchidya bhavadāsena kalpitāt || 1.63 ||</li>
          </ul>
        </li>
        <li class="verse" id="v1-64">
          <ul class="padas">
            <li>śaktito 'vayavaṃ caiva varṇayantyaṣṭamādivat |</li>
            <li>na cātra codanāvyākhyā gauravaṃ tatra coditam || 1.64 ||</li>
          </ul>
        </li>
        <li class="verse" id="v1-65">
          <ul class="padas">
            <li>yad vākṣepo yathoktasya vṛttābhāvād asambhavāt |</li>
            <li>yadi lokaprasiddhārthagrahaṇaṃ kriyate pade || 1.65 ||</li>
          </ul>
        </li>
        <li class="verse" id="v1-66">
          <ul class="padas">
            <li>sa nāsty atrāthaśabdasyety adhyāhārādikalpanam |</li>
            <li>vedādhyayanavṛttatvaṃ snānasyotkarṣakalpanā || 1.66 ||</li>
          </ul>
        </li>
        <li class="verse" id="v1-67">
          <ul class="padas">
            <li>nāvyākhyāte 'thaśabdārthe jñāyate tena varṇyate |<span class="pb rich-text" data-page="20">(p.20)</span><br class="pb-br rich-text"/></li>
            <li>anarthake 'tha vānyārthe prasiddhir bādhyate dhruvam || 1.67 ||</li>
          </ul>
        </li>
        <li class="verse" id="v1-68">
          <ul class="padas">
            <li>tasmāc chrutārthasiddhyarthaṃ vṛttaṃ kim api gamyate |</li>
            <li>viśiṣṭaliṅgavijñānād viśiṣṭe liṅginīkṣite || 1.68 ||</li>
          </ul>
        </li>
        <li class="verse" id="v1-69">
          <ul class="padas">
            <li>sūtreṇāsambhavaṃ matvā naitad ity abravīt paraḥ |</li>
            <li>ānantaryopadeśena taddṛṣṭārthatayāpi ca || 1.69 ||</li>
          </ul>
        </li>
        <li class="verse" id="v1-70">
          <ul class="padas">
            <li>vedādhyayanam ākṣiptaṃ kim asūtritacodanā |</li>
            <li>yena vṛttena jijñāsā vinā naivopapadyate || 1.70 ||</li>
          </ul>
        </li>
        <li class="verse" id="v1-71">
          <ul class="padas">
            <li>tadānantaryam uktaṃ hi dṛṣṭārtham avakalpate |</li>
            <li>kriyamāṇā ca jijñāsā niyamād yasya kasya cit || 1.71 ||</li>
          </ul>
        </li>
        <li class="verse" id="v1-72">
          <ul class="padas">
            <li>kriyetānantaraiveti vyarthaṃ tadupadeśanam |<span class="pb rich-text" data-page="21">(p.21)</span><br class="pb-br rich-text"/></li>
            <li>saṅkalpādibhir apy eṣā vinā satyaṃ na sidhyati || 1.72 ||</li>
          </ul>
        </li>
        <li class="verse" id="v1-73">
          <ul class="padas">
            <li>sādhāraṇyāt tu te 'py atra nopadeśyāḥ kathañ cana |</li>
            <li>tasmād dharmabubhutsāyām asādhāraṇakāraṇam || 1.73 ||</li>
          </ul>
        </li>
        <li class="verse" id="v1-74">
          <ul class="padas">
            <li>nirvṛttaṃ sūtrakāreṣṭaṃ tac ca nākhyayanād ṛte |</li>
            <li>anyasyāpīty anenaiva vedapāṭhe prabādhite || 1.74 ||</li>
          </ul>
        </li>
        <li class="verse" id="v1-75">
          <ul class="padas">
            <li>prāg apīti hi vaktavyaṃ tatrāpy anyasya sambhavāt |</li>
            <li>pūrveṇaiva hi labdhārthe tādṛśīṃ tv ity anena kim || 1.75 ||</li>
          </ul>
        </li>
        <li class="verse" id="v1-76">
          <ul class="padas">
            <li>vakṣyamāṇam anālocya sambhavet paricodanā |</li>
            <li>na tāvat sādhyate 'dyāpi codanā dharmasādhanam || 1.76 ||</li>
          </ul>
        </li>
        <li class="verse" id="v1-77">
          <ul class="padas">
            <li>iha vā kāni vākyāni vivariṣyati jaiminiḥ |</li>
            <li>dharmamātrābhidhānād dhi buddhādivacanāny api || 1.77 ||</li>
          </ul>
        </li>
        <li class="verse" id="v1-78">
          <ul class="padas">
            <li>paṭhitvā dharmajijñāsety anyasyāpīti codanā |<span class="pb rich-text" data-page="22">(p.22)</span><br class="pb-br rich-text"/></li>
            <li>yad vā bhavatu nāmedṛk sūtraṃ vedam adhītya tu || 1.78 ||</li>
          </ul>
        </li>
        <li class="verse" id="v1-79">
          <ul class="padas">
            <li>jijñāsānantaraṃ kāryety atrāpi dvayam īpsitam |</li>
            <li>nānadhītya na cāpy anyat kṛtvety etan na labhyate || 1.79 ||</li>
          </ul>
        </li>
        <li class="verse" id="v1-80">
          <ul class="padas">
            <li>vakṣyamāṇavacobhaṅgyor vākyabhedaprasaṅgataḥ |</li>
            <li>adhītyaiveti hi vidhau snānāder apy anantarā || 1.80 ||</li>
          </ul>
        </li>
        <li class="verse" id="v1-81">
          <ul class="padas">
            <li>bhaved dharmasya jijñāsā nānantaryavidhis tadā |</li>
            <li>ānantaryavidhāne tu yā vedādhyayane kṛte || 1.81 ||</li>
          </ul>
        </li>
        <li class="verse" id="v1-82">
          <ul class="padas">
            <li>ity evam anuvādatvāt prāg apy eṣā prasajyate |</li>
            <li>buddhavākyādipāṭhasya tādṛśīṃ tv ity apākriyā || 1.82 ||<span class="pb rich-text" data-page="23">(p.23)</span><br class="pb-br rich-text"/></li>
          </ul>
        </li>
        <li class="verse" id="v1-83">
          <ul class="padas">
            <li>prāg apīti ca codyasya, sāmarthyād vedalābhataḥ |</li>
            <li>naivaitayor vacobhaṅgyor eko 'py artho vidhīyate || 1.83 ||</li>
          </ul>
        </li>
        <li class="verse" id="v1-84">
          <ul class="padas">
            <li>api cetyādikenoktam, kin tv ityetad vidhīyate |</li>
            <li>ānantaryaṃ parastāc ca nāpi śiṃṣma itīha tu || 1.84 ||</li>
          </ul>
        </li>
        <li class="verse" id="v1-85">
          <ul class="padas">
            <li>ke cid adhyāharanti, <span class="pb rich-text" data-page="24">(p.24)</span><br class="pb-br rich-text"/>  asya sūtrasyānyaparatvataḥ |</li>
            <li>na vāryate 'nadhītatvaṃ nānantaryaṃ vidhīyate || 1.85 ||</li>
          </ul>
        </li>
        <li class="verse" id="v1-86">
          <ul class="padas">
            <li>sāmarthyāsiddhyadṛṣṭārthaprasaṅgāt tena lakṣaṇā |</li>
            <li>ānantaryavacovyaktir āśritaivātra lakṣyate || 1.86 ||</li>
          </ul>
        </li>
        <li class="verse" id="v1-87">
          <ul class="padas">
            <li>śrutārthaṃ tv aparityajya lakṣaṇārtho vidhīyate |</li>
            <li>pratītā dharmajiñāsā vedādhyāyād anantarā || 1.87 ||</li>
          </ul>
        </li>
        <li class="verse" id="v1-88">
          <ul class="padas">
            <li>tatkālasyāvaruddhatvāt snānābhāvaṃ hi lakṣayet |<span class="pb rich-text" data-page="25">(p.25)</span><br class="pb-br rich-text"/></li>
            <li>virodho yugapatprāpteḥ, daurbalyaṃ vedabādhanāt || 1.88 ||</li>
          </ul>
        </li>
        <li class="verse" id="v1-89">
          <ul class="padas">
            <li>snānasya tena bādhaḥ syād dharmajijñāsayā balāt |<span class="pb rich-text" data-page="26">(p.26)</span><br class="pb-br rich-text"/></li>
            <li>dṛṣṭārthatvādisaṃyuktaṃ vākyaṃ lakṣaṇayā tv iti || 1.89 ||</li>
          </ul>
        </li>
        <li class="verse" id="v1-90">
          <ul class="padas">
            <li>punaruktyā gatārthatvāt tyaktaṃ kaiś cit, tad ucyate |</li>
            <li>yady apy asya bhaved vācyam ānantaryam asaṃśayam || 1.90 ||</li>
          </ul>
        </li>
        <li class="verse" id="v1-91">
          <ul class="padas">
            <li>tathāpi pūrvatāmātraṃ lakṣayed avirodhataḥ |</li>
            <li>granthagrahaṇamātre ca kṛte snānaṃ virudhyate || 1.91 ||</li>
          </ul>
        </li>
        <li class="verse" id="v1-92">
          <ul class="padas">
            <li>adhītyetyadhigamyeti vyākhyāne tv avirodhitā |</li>
            <li>yas tv evamavirodhitvaṃ kurvannāplavanaṃ vadet || 1.92 ||</li>
          </ul>
        </li>
        <li class="verse" id="v1-93">
          <ul class="padas">
            <li>adṛṣṭāyātha vāpy anyaḥ saṃskāraṃ tasya cottaram |</li>
            <li>ihāsnānādiniyamo yaḥ kṛto brahmacāriṇaḥ || 1.93 ||</li>
          </ul>
        </li>
        <li class="verse" id="v1-94">
          <ul class="padas">
            <li>avidhitvam anāśritya so 'vasānam apekṣate |</li>
            <li>tato 'pekṣāvaśāt snānam asnānādinivartanam || 1.94 ||</li>
          </ul>
        </li>
        <li class="verse" id="v1-95">
          <ul class="padas">
            <li>virodhasāhacaryābhyāṃ dṛṣṭārthatvena lakṣayet |<span class="pb rich-text" data-page="27">(p.27)</span><br class="pb-br rich-text"/></li>
            <li>tasmād adhyayanasnānajijñāsākramavācinām || 1.95 ||</li>
          </ul>
        </li>
        <li class="verse" id="v1-96">
          <ul class="padas">
            <li>dṛṣṭārthatvāya śabdānām evaṃ vyākhyeyam āśritā |</li>
            <li>snātvā jijñāsamāno 'pi nanu vedaṃ na bādhate || 1.96 ||</li>
          </ul>
        </li>
        <li class="verse" id="v1-97">
          <ul class="padas">
            <li>tenāvirodhitā tasya, ityevaṃ vadata uttaram |</li>
            <li>yathaivādhyayanāt snānaṃ smaryate samanantaram || 1.97 ||</li>
          </ul>
        </li>
        <li class="verse" id="v1-98">
          <ul class="padas">
            <li>tathā tataḥ paro 'py anyaḥ padārtho 'nyaḥ paras tataḥ |</li>
            <li>tataś cāvaśyakartavye bādhe smārtasya kasya cit || 1.98 ||</li>
          </ul>
        </li>
        <li class="verse" id="v1-99">
          <ul class="padas">
            <li>yogyatvād āgate kāle prāthamyāt snānabādhanam |</li>
            <li>so 'yaṃ pāṭhakramasyārthād bādha ity avagamyate || 1.99 ||<span class="pb rich-text" data-page="28">(p.28)</span><br class="pb-br rich-text"/></li>
          </ul>
        </li>
        <li class="verse" id="v1-100">
          <ul class="padas">
            <li>guṇapradhānayor vāpi virodhād guṇabādhanam |</li>
            <li>snānopalakṣitā cātra nivṛttir guruveśmanaḥ || 1.100 ||</li>
          </ul>
        </li>
        <li class="verse" id="v1-101">
          <ul class="padas">
            <li>virodhitvena bādhyeta na tu madhvādibhakṣaṇam |</li>
            <li>tasmād gurukule tiṣṭhanmadhumāṃsādyavarjayan || 1.101 ||</li>
          </ul>
        </li>
        <li class="verse" id="v1-102">
          <ul class="padas">
            <li>jijñāsetāviruddhatvād dharmam ity avagamyate |</li>
            <li>gurugehanivṛttyaṃśo yāvac ca na samāpyate || 1.102 ||</li>
          </ul>
        </li>
        <li class="verse" id="v1-103">
          <ul class="padas">
            <li>tāvat sakalavācitvān na snānaṃ paryavasyati |</li>
            <li>gurugehādanāvṛttaḥ snātako hi na kathyate || 1.103 ||</li>
          </ul>
        </li>
        <li class="verse" id="v1-104">
          <ul class="padas">
            <li>tatparatvavidhānāc ca na tāvad dārasaṅgrahaḥ |</li>
            <li>vyākhyāya kīrtitā cātra snāyād iti punaḥ smṛtiḥ || 1.104 ||<span class="pb rich-text" data-page="29">(p.29)</span><br class="pb-br rich-text"/></li>
          </ul>
        </li>
        <li class="verse" id="v1-105">
          <ul class="padas">
            <li>smāvartiṣṭa metyādi smṛter yady apy anantaram |</li>
            <li>viparītārtham ity asmāt tadvākyād apanīyate || 1.105 ||</li>
          </ul>
        </li>
        <li class="verse" id="v1-106">
          <ul class="padas">
            <li>athaśabdena yo bādhaḥ purastād upavarṇitaḥ |</li>
            <li>tanmātrasyaiva bādho 'tra dṛṣṭārthatvāt pradarśitaḥ || 1.106 ||</li>
          </ul>
        </li>
        <li class="verse" id="v1-107">
          <ul class="padas">
            <li>smṛtiprāptam idānīṃ tu madhumāṃsādyavarjanam |</li>
            <li>pratiṣedhann adṛṣṭārthaṃ sūtrakāro na śobhate || 1.107 ||</li>
          </ul>
        </li>
        <li class="verse" id="v1-108">
          <ul class="padas">
            <li>nivṛttya gurugehāc ca jijñāsārthaḥ punar bhavet |</li>
            <li>praveśaḥ so 'py adṛṣṭārtha iti naiveha sūtritaḥ || 1.108 ||</li>
          </ul>
        </li>
        <li class="verse" id="v1-109">
          <ul class="padas">
            <li>nirgamo hi kṛtārthasya dṛṣṭārtho guruveśmanaḥ |</li>
            <li>smaryate tasya nārthaḥ syād akṛtārthasya nirgame || 1.109 ||</li>
          </ul>
        </li>
        <li class="verse" id="v1-110">
          <ul class="padas">
            <li>athaśabdaprasiddhyaiva vedagrahaṇahetutā |</li>
            <li>ānantaryopadeśitvād ataḥ śabdena kiṃ punaḥ || 1.110 ||<span class="pb rich-text" data-page="30">(p.30)</span><br class="pb-br rich-text"/></li>
          </ul>
        </li>
        <li class="verse" id="v1-111">
          <ul class="padas">
            <li>yogyatvam athaśabdena yady api pratipāditam |</li>
            <li>tad eva hetur atreti nātaḥśabdād vinā bhavet || 1.111 ||</li>
          </ul>
        </li>
        <li class="verse" id="v1-112">
          <ul class="padas">
            <li>lakṣaṇaṃ puruṣasyaiva tadā tad dhi prasajyate |</li>
            <li>jijñāsāyāś ca hetutve phalārthatvādi sambhavet || 1.112 ||</li>
          </ul>
        </li>
        <li class="verse" id="v1-113">
          <ul class="padas">
            <li>ataḥśabdagṛhītaṃ vā tatrādhyayanam āśritam |</li>
            <li>hetāvakathyamāne hi maṅgalādy apy asau vadet || 1.113 ||<span class="pb rich-text" data-page="31">(p.31)</span><br class="pb-br rich-text"/></li>
          </ul>
        </li>
        <li class="verse" id="v1-114">
          <ul class="padas">
            <li>snānabādhasya vā hetur ata ity ucyate punaḥ |</li>
            <li>yogyasyādhītavedatvān nāvasthātuṃ hi labhyate || 1.114 ||</li>
          </ul>
        </li>
        <li class="verse" id="v1-115">
          <ul class="padas">
            <li>sanvācyecchāntaraṃ karma jñānaṃ vyāpnoti tāvatā |</li>
            <li>jñānopasarjanā saiva na tu vidhyādi gamyate || 1.115 ||</li>
          </ul>
        </li>
        <li class="verse" id="v1-116">
          <ul class="padas">
            <li>iṣes tu karma bāhyaḥ syād dharmaḥ sā vātha vā dvayam |</li>
            <li>samānakartṛkatvaṃ tu tumunoktaṃ liṅā vidhiḥ || 1.116 ||</li>
          </ul>
        </li>
        <li class="verse" id="v1-117">
          <ul class="padas">
            <li>evaṃ viṣayanānātvān na kā cit punaruktatā |</li>
            <li>sūtritecchābhinirvṛttyai dvitīyecchātra sūtritā || 1.117 ||</li>
          </ul>
        </li>
        <li class="verse" id="v1-118">
          <ul class="padas">
            <li>prakṛtyā vikṛtir yasmāc caturthyantā samasyate |</li>
            <li>tādarthye yūpadārvādau tenāsminn asamāsatā || 1.118 ||<span class="pb rich-text" data-page="32">(p.32)</span><br class="pb-br rich-text"/></li>
          </ul>
        </li>
        <li class="verse" id="v1-119">
          <ul class="padas">
            <li>sa hi tasyety anenokto dharmasyety eṣa vigrahaḥ |</li>
            <li>dharmāyeti tu tādarthye ṣaṣṭhī vṛtteti kathyate || 1.119 ||</li>
          </ul>
        </li>
        <li class="verse" id="v1-120">
          <ul class="padas">
            <li>prāpnoty atra caturthy eva viśeṣaś ced vivakṣitaḥ |</li>
            <li>sāmānyasya vivakṣāyāṃ tādṛśaṃ kathyate katham || 1.120 ||</li>
          </ul>
        </li>
        <li class="verse" id="v1-121">
          <ul class="padas">
            <li>sambandhamātra evaiṣā ṣaṣṭhyutpannā tathāpi tu |</li>
            <li>viśeṣaniṣṭhatā tasyā bhāṣyakāreṇa varṇyate || 1.121 ||</li>
          </ul>
        </li>
        <li class="verse" id="v1-122">
          <ul class="padas">
            <li>sādhanābhāsatā cātra pūrvapakṣārthagocarā |</li>
            <li>anyasādhanam anyasya sādhanābhāsa ucyate || 1.122 ||</li>
          </ul>
        </li>
        <li class="verse" id="v1-123">
          <ul class="padas">
            <li>kratvarthaṃ puruṣārthasya tadarthaṃ ca krator iti |<span class="pb rich-text" data-page="33">(p.33)</span><br class="pb-br rich-text"/></li>
            <li>śeṣalakṣaṇaśabdaś ca kṛtsnaśāstravivakṣayā || 1.123 ||</li>
          </ul>
        </li>
        <li class="verse" id="v1-124">
          <ul class="padas">
            <li>prasiddhaḥ śakyate jñātum prasiddhatvāt tu neṣyate |</li>
            <li>aprasiddhas tv aśakyatvānnatarām ity ato 'bravīt || 1.124 ||</li>
          </ul>
        </li>
        <li class="verse" id="v1-125">
          <ul class="padas">
            <li>jijñāsyaḥ saṃśayād dharmaḥ śreyaskaratayāpi ca |</li>
            <li>asandigdho hy ajijñāsyo yo vā syān niṣprayojanaḥ || 1.125 ||</li>
          </ul>
        </li>
        <li class="verse" id="v1-126">
          <ul class="padas">
            <li>svarūpādiṣu dharmasya dvidhā vipratipadyate |</li>
            <li>pūrvaṃ pramāṇarūpābhyām,  1.126 ||<span class="pb rich-text" data-page="34">(p.34)</span><br class="pb-br rich-text"/>  pādenādyasya nirṇayaḥ ||</li>
          </ul>
        </li>
        <li class="verse" id="v1-127">
          <ul class="padas">
            <li>sthite vedapramāṇatve punar vākyārthanirṇaye |</li>
            <li>matir bahuvidāṃ puṃsāṃ saṃśayān nopajāyate || 1.127 ||</li>
          </ul>
        </li>
        <li class="verse" id="v1-128">
          <ul class="padas">
            <li>ke cid āhur asāv arthaḥ, ke cin nāsāv ayaṃ tv iti |</li>
            <li>tannirṇayārtham apy etat paraṃ śāstraṃ praṇīyate || 1.128 ||</li>
          </ul>
        </li>
      </ul>
      <h1 id="2_codanāsūtra_CDS">§ 2 codanāsūtra CDS</h1>
      <ul class="verses">
        <li class="verse" id="v2-1">
          <ul class="padas">
            <li>dharme sāmānyataḥ siddhe pramāṇaṃ codanocyate |</li>
            <li>svarūpādes tataḥ siddhaḥ,  2.1 ||<span class="pb rich-text" data-page="35">(p.35)</span><br class="pb-br rich-text"/>  svarūpaṃ ceha sūtryate ||</li>
          </ul>
        </li>
        <li class="verse" id="v2-2">
          <ul class="padas">
            <li>dvayam ekena sūtreṇa śrutyarthābhyāṃ nirūpyate |</li>
            <li>svarūpe 'pi hi tasyokte pramāṇaṃ kathyate 'rthataḥ || 2.2 ||</li>
          </ul>
        </li>
        <li class="verse" id="v2-3">
          <ul class="padas">
            <li>kimādyapekṣitaiḥ pūrṇaḥ samarthaḥ pratyayo vidhau |</li>
            <li>tena pravartakaṃ vākyaṃ śāstre 'smin codanocyate || 2.3 ||</li>
          </ul>
        </li>
        <li class="verse" id="v2-4">
          <ul class="padas">
            <li>codanaiva pramāṇaṃ cetyetaddharme 'vadhāritam |</li>
            <li>sākāṅkṣam iti manvāno yuktileśaṃ dvaye 'spṛśat || 2.4 ||<span class="pb rich-text" data-page="36">(p.36)</span><br class="pb-br rich-text"/></li>
          </ul>
        </li>
        <li class="verse" id="v2-5">
          <ul class="padas">
            <li>sambhāvyate pramāṇatvaṃ śabdasyaivaṃvidheṣv api |</li>
            <li>indriyāder asāmarthyaṃ vakṣyamāṇamadīdiśat || 2.5 ||</li>
          </ul>
        </li>
        <li class="verse" id="v2-6">
          <ul class="padas">
            <li>atyantāsaty api jñānam arthe śabdaḥ karoti hi |</li>
            <li>tenotsarge sthite tasya doṣābhāvāt pramāṇatā || 2.6 ||</li>
          </ul>
        </li>
        <li class="verse" id="v2-7">
          <ul class="padas">
            <li>codanety abravīc cātra śabdamātravivakṣayā |</li>
            <li>na hi bhūtādiviṣayaḥ kaś cid asti vidhāyakaḥ || 2.7 ||</li>
          </ul>
        </li>
        <li class="verse" id="v2-8">
          <ul class="padas">
            <li>indriyādivyudāsena śabdo yāvan na sādhyate |</li>
            <li>tāvac ca tadviśeṣasya kuto vāvasaro bhavet || 2.8 ||</li>
          </ul>
        </li>
        <li class="verse" id="v2-9">
          <ul class="padas">
            <li>nimittamātraṃ vocyeta pramāṇaṃ ceha lakṣaṇam |<span class="pb rich-text" data-page="37">(p.37)</span><br class="pb-br rich-text"/></li>
            <li>pramāṇaṃ tv api śabdo vā tajjñānaṃ vā nirūpyate | 2.9 ||</li>
          </ul>
        </li>
        <li class="verse" id="v2-10">
          <ul class="padas">
            <li>padārthas tanmatir vā syād vākyārthādhigamo 'pi vā |</li>
            <li>pūrveṣāṃ tu pramāṇatve phalatvaṃ tasya gamyate || 2.10 ||</li>
          </ul>
        </li>
        <li class="verse" id="v2-11">
          <ul class="padas">
            <li>jñāne lakṣaṇaśabdo 'yaṃ yadi nāma prayujyate |</li>
            <li>codanoktis tadā kāryaṃ tatkāryaṃ cāpi lakṣayet || 2.11 ||</li>
          </ul>
        </li>
        <li class="verse" id="v2-12">
          <ul class="padas">
            <li>nimittamātre śabde ca pramāṇe mukhyavṛttayoḥ |</li>
            <li>sāmānādhikaraṇyaṃ syāc codanālakṣaṇatvayoḥ || 2.12 ||</li>
          </ul>
        </li>
        <li class="verse" id="v2-13">
          <ul class="padas">
            <li>dravyakriyāguṇādīnāṃ dharmatvaṃ sthāpayiṣyate |</li>
            <li>teṣām aindriyakatve 'pi na tādrūpyeṇa dharmatā || 2.13 ||</li>
          </ul>
        </li>
        <li class="verse" id="v2-14">
          <ul class="padas">
            <li>śreyaḥsādhanatā hy eṣāṃ nityaṃ vedāt pratīyate |</li>
            <li>tādrūpyeṇa ca dharmatvaṃ tasmān nendriyagocaraḥ || 2.14 ||</li>
          </ul>
        </li>
        <li class="verse" id="v2-15">
          <ul class="padas">
            <li>pradarśanārtham atroktam indriyaṃ sūtrakāravat |<span class="pb rich-text" data-page="38">(p.38)</span><br class="pb-br rich-text"/></li>
            <li>nānyat kiñ ceti vācchedaḥ sāmānyārthaḥ prayujyate || 2.15 ||</li>
          </ul>
        </li>
        <li class="verse" id="v2-16">
          <ul class="padas">
            <li>tadasāmarthyasiddhyai ca punar indriyakīrtanam |</li>
            <li>kiñ ceti madhyam acchedo hetupraśne prayujyate || 2.16 ||</li>
          </ul>
        </li>
        <li class="verse" id="v2-17">
          <ul class="padas">
            <li>yady api tv anumānasyāpy evamādau samarthatā |</li>
            <li>vinā sambandhabodhena na tu tasyodbhavaḥ kva cit | 2.17 ||</li>
          </ul>
        </li>
        <li class="verse" id="v2-18">
          <ul class="padas">
            <li>na sāmānyaviśeṣābhyāṃ dharmasambandhadarśanam |</li>
            <li>liṅgasya kasya cit siddhaṃ yena syād anumānatā || 2.18 ||</li>
          </ul>
        </li>
        <li class="verse" id="v2-19">
          <ul class="padas">
            <li>nanu śabdo 'pi sambandhabodhānnarte pravarttate |</li>
            <li>padaṃ tat, na ca tadvācyo dharmaḥ, vākyārtha eva saḥ || 2.19 ||</li>
          </ul>
        </li>
        <li class="verse" id="v2-20">
          <ul class="padas">
            <li>vākyasyāvācakatvaṃ ca, <span class="pb rich-text" data-page="39">(p.39)</span><br class="pb-br rich-text"/>  padārthānāṃ ca hetutā |</li>
            <li>sambandhasyānapekṣāṇāṃ vākyārthe sthāpayiṣyate || 2.20 ||</li>
          </ul>
        </li>
        <li class="verse" id="v2-21">
          <ul class="padas">
            <li>nityatvāder asiddhatvād, abhyupetyocyate 'tha vā |</li>
            <li>sutarām apramāṇatvaṃ vaktṛprāmāṇyavarjanāt || 2.21 ||</li>
          </ul>
        </li>
        <li class="verse" id="v2-22">
          <ul class="padas">
            <li>pramāṇāntaradṛṣṭaṃ hi śabdo 'rthaṃ prāpayet sadā |</li>
            <li>smṛtivac ca svayaṃ tasya prāmāṇyaṃ nopapadyate || 2.22 ||</li>
          </ul>
        </li>
        <li class="verse" id="v2-23">
          <ul class="padas">
            <li>nūnaṃ tatrānubhūto 'sāvityāptoktinibandhanā |</li>
            <li>buddhiḥ sākṣād adṛṣṭe 'pi yuktārthe puruṣoktitaḥ || 2.23 ||<span class="pb rich-text" data-page="40">(p.40)</span><br class="pb-br rich-text"/></li>
          </ul>
        </li>
        <li class="verse" id="v2-24">
          <ul class="padas">
            <li>nātmīyād anyadīyād vā pratyakṣāder vinā kva cit |</li>
            <li>vacasaḥ satyatā dṛṣṭā tathā syāc codanāsv api || 2.24 ||</li>
          </ul>
        </li>
        <li class="verse" id="v2-25">
          <ul class="padas">
            <li>tena saty api vijñāne pratijñāder yathaiva hi |</li>
            <li>svātantryān na pramāṇatvaṃ tathā vede 'pi dṛśyatām || 2.25 ||</li>
          </ul>
        </li>
        <li class="verse" id="v2-26">
          <ul class="padas">
            <li>svargayāgādisambandhaviṣayā codanā mṛṣā |</li>
            <li>pratyakṣādyagatārthatvādīdṛgbuddhādivākyavat || 2.26 ||</li>
          </ul>
        </li>
        <li class="verse" id="v2-27">
          <ul class="padas">
            <li>yad vāptenāpraṇītatvād bālonmattādivākyavat |</li>
            <li>vyomādivac ca nityatvāt prāmāṇyasya nirākṛtiḥ || 2.27 ||</li>
          </ul>
        </li>
        <li class="verse" id="v2-28">
          <ul class="padas">
            <li>yadi vā puruṣādhīnaprāmāṇyāḥ sarvacodanāḥ |</li>
            <li>svato vā na pramāṇaṃ syur vākyatvāt puruṣoktivat || 2.28 ||</li>
          </ul>
        </li>
        <li class="verse" id="v2-29">
          <ul class="padas">
            <li>prāmāṇyaṃ vā narāpekṣaṃ sarvaśabdeṣu gamyatām |</li>
            <li>śabdaiḥ sambandhyamānatvād apramāṇyaṃ tathaiva hi | 2.29 ||<span class="pb rich-text" data-page="41">(p.41)</span><br class="pb-br rich-text"/></li>
          </ul>
        </li>
        <li class="verse" id="v2-30">
          <ul class="padas">
            <li>na syād vaktṛguṇānāṃ ced vacaḥ prāmāṇyahetutā |</li>
            <li>taddoṣair apramāṇatvaṃ kim ity asya bhaviṣyati || 2.30 ||</li>
          </ul>
        </li>
        <li class="verse" id="v2-31">
          <ul class="padas">
            <li>evaṃ sthite tu vedasya sati vāsati vā nare |</li>
            <li>prāmāṇyaṃ durlabhaṃ matvā nanv ity etadacūcudat | 2.31 ||</li>
          </ul>
        </li>
        <li class="verse" id="v2-32">
          <ul class="padas">
            <li>tatra vipratiṣiddhatvaṃ buddhavākye 'pi yujyate |</li>
            <li>tato 'pi pratyayotpattes tasmāj jātyuttaraṃ tv idam || 2.32 ||</li>
          </ul>
        </li>
        <li class="verse" id="v2-33">
          <ul class="padas">
            <li>sarvavijñānaviṣayam idaṃ tāvat parīkṣyatām |</li>
            <li>pramāṇatvāpramāṇatve svataḥ kiṃ parato 'tha vā || 2.33 ||</li>
          </ul>
        </li>
        <li class="verse" id="v2-34">
          <ul class="padas">
            <li>svato 'satām asādhyatvāt ke cid āhur dvayaṃ svataḥ |</li>
            <li>apare kāraṇotpannaguṇadoṣāvadhāraṇāt || 2.34 ||<span class="pb rich-text" data-page="42">(p.42)</span><br class="pb-br rich-text"/></li>
          </ul>
        </li>
        <li class="verse" id="v2-35">
          <ul class="padas">
            <li>svatas tāvad dvayaṃ nāsti, virodhāt, parato na ca |</li>
            <li>niḥsvabhāvatvam evaṃ hi jñānarūpe prasajyate | 2.35 ||</li>
          </ul>
        </li>
        <li class="verse" id="v2-36">
          <ul class="padas">
            <li>kathaṃ hy anyānapekṣasya viparītātmasambhavaḥ |</li>
            <li>kimātmakaṃ bhavet tac ca svabhāvadvayavarjitam | 2.36 ||</li>
          </ul>
        </li>
        <li class="verse" id="v2-37">
          <ul class="padas">
            <li>vijñānavyaktibhedena bhavec ced aviruddhatā |</li>
            <li>tathāpy anyānapekṣatve kiṃ kveti na nirūpyate || 2.37 ||<span class="pb rich-text" data-page="43">(p.43)</span><br class="pb-br rich-text"/></li>
          </ul>
        </li>
        <li class="verse" id="v2-38">
          <ul class="padas">
            <li>tasmāt svābhāvikaṃ teṣām apramāṇatvam iṣyatām |</li>
            <li>prāmāṇyañ ca parāpekṣam, atra nyāyo 'bhidhīyate || 2.38 ||</li>
          </ul>
        </li>
        <li class="verse" id="v2-39">
          <ul class="padas">
            <li>aprāmānyam avastutvān na syāt kāraṇadoṣataḥ |</li>
            <li>vastutvāt tu guṇais teṣāṃ prāmāṇyam upajanyate || 2.39 ||</li>
          </ul>
        </li>
        <li class="verse" id="v2-40">
          <ul class="padas">
            <li>prāmāṇyaṃ hi yadotsargāt tadabhāvo 'tha kṛtrimaḥ |</li>
            <li>tadā svapnādibodhe 'pi prāmāṇyaṃ kena vāryate || 2.40 ||</li>
          </ul>
        </li>
        <li class="verse" id="v2-41">
          <ul class="padas">
            <li>matpakṣe kāraṇābhāvāt prāmānyaṃ nopajāyate |</li>
            <li>hetumattvaprasaṅgo 'to na bhaviṣyaty avastunaḥ || 2.41 ||</li>
          </ul>
        </li>
        <li class="verse" id="v2-42">
          <ul class="padas">
            <li>indriyādiguṇāś cāsya kāraṇam, tadasad dvidhā |<span class="pb rich-text" data-page="44">(p.44)</span><br class="pb-br rich-text"/></li>
            <li>duṣṭatvād indriyādīnām abhāve 'nyatamasya vā | 2.42 ||</li>
          </ul>
        </li>
        <li class="verse" id="v2-43">
          <ul class="padas">
            <li>ata eva ca vo bhrāntir doṣair mithyātvadhīr iti |</li>
            <li>tadvyāptes tu guṇābhāvas tatkṛtā hy apramāṇatā || 2.43 ||</li>
          </ul>
        </li>
        <li class="verse" id="v2-44">
          <ul class="padas">
            <li>tasmāt kāraṇaśuddhatvaṃ jñānaprāmāṇyakāraṇam |</li>
            <li>svabhāvato 'pramāṇatvaṃ tadabhāvena lakṣyate | 2.44 ||</li>
          </ul>
        </li>
        <li class="verse" id="v2-45">
          <ul class="padas">
            <li>anvayavyatirekābhyām aprāmāṇyaṃ na doṣataḥ |</li>
            <li>nājñāne dṛśyate hy etatkāraṇābhāvahetuke || 2.45 ||</li>
          </ul>
        </li>
        <li class="verse" id="v2-46">
          <ul class="padas">
            <li>tataś ca puruṣābhāvāt sati vā śuddhyasambhavāt |</li>
            <li>nirmūlatvāt pramāṇatvaṃ codanāyāṃ na yujyate || 2.46 ||<span class="pb rich-text" data-page="45">(p.45)</span><br class="pb-br rich-text"/></li>
          </ul>
        </li>
        <li class="verse" id="v2-47">
          <ul class="padas">
            <li>svataḥ sarvapramāṇānāṃ prāmāṇyam iti gamyatām |</li>
            <li>na hi svato 'satī śaktiḥ kartum anyena śakyate || 2.47 ||</li>
          </ul>
        </li>
        <li class="verse" id="v2-48">
          <ul class="padas">
            <li>ātmalābhe ca bhāvānāṃ kāraṇāpekṣatā bhavet |</li>
            <li>labdhātmanāṃ svakāryeṣu pravṛttiḥ svayam eva tu | 2.48 ||</li>
          </ul>
        </li>
        <li class="verse" id="v2-49">
          <ul class="padas">
            <li>jāte 'pi yadi vijñāne tāvan nārtho 'vadhāryate |<span class="pb rich-text" data-page="46">(p.46)</span><br class="pb-br rich-text"/></li>
            <li>yāvatkāraṇaśuddhatvaṃ na pramāṇāntarād bhavet || 2.49 ||</li>
          </ul>
        </li>
        <li class="verse" id="v2-50">
          <ul class="padas">
            <li>tatra jñānāntarotpādaḥ pratīkṣyaḥ kāraṇāntarāt |</li>
            <li>yāvad dhi na paricchinnā śuddhis tāvad asatsamā || 2.50 ||</li>
          </ul>
        </li>
        <li class="verse" id="v2-51">
          <ul class="padas">
            <li>tasyāpi kāraṇe śuddhe tajjñāne syāt pramāṇatā |</li>
            <li>tasyāpy evam itīcchaś ca na kva cid vyavatiṣṭhate || 2.51 ||</li>
          </ul>
        </li>
        <li class="verse" id="v2-52">
          <ul class="padas">
            <li>yadā svataḥ pramāṇatvaṃ tadānyan naiva gṛhyate |</li>
            <li>nivarttatte hi mithyātvaṃ doṣājñānād ayatnataḥ || 2.52 ||</li>
          </ul>
        </li>
        <li class="verse" id="v2-53">
          <ul class="padas">
            <li>tasmād bodhātmakatvena prāptā buddheḥ pramāṇatā |</li>
            <li>arthānyathātvahetūtthadoṣajñānād apodyate || 2.53 ||</li>
          </ul>
        </li>
        <li class="verse" id="v2-54">
          <ul class="padas">
            <li>aprāmāṇyaṃ tridhā bhinnaṃ mithyātvājñānasaṃśayaiḥ |</li>
            <li>vastutvād dvividhasyātra sambhavo duṣṭakāraṇāt || 2.54 ||<span class="pb rich-text" data-page="47">(p.47)</span><br class="pb-br rich-text"/></li>
          </ul>
        </li>
        <li class="verse" id="v2-55">
          <ul class="padas">
            <li>avijñāne tu doṣāṇāṃ vyāpāro naiva kalpyate |</li>
            <li>kāraṇābhāvatas tv eva tatsiddhaṃ nastvaduktivat || 2.55 ||</li>
          </ul>
        </li>
        <li class="verse" id="v2-56">
          <ul class="padas">
            <li>doṣataś cāpramāṇatve svataḥprāmāṇyavādinām |</li>
            <li>guṇajñānānavasthāvan na doṣeṣu prasajyate || 2.56 ||</li>
          </ul>
        </li>
        <li class="verse" id="v2-57">
          <ul class="padas">
            <li>sākṣād viparyayajñānāl laghvyeva tv apramāṇatā |</li>
            <li>pūrvābādhena notpattir uttarasya hi sidhyati || 2.57 ||</li>
          </ul>
        </li>
        <li class="verse" id="v2-58">
          <ul class="padas">
            <li>duṣṭakāraṇabodhe tu siddhe 'pi viṣayāntare |</li>
            <li>arthāt tulyārthatāṃ prāpya bādho godohanādivat || 2.58 ||<span class="pb rich-text" data-page="48">(p.48)</span><br class="pb-br rich-text"/></li>
          </ul>
        </li>
        <li class="verse" id="v2-59">
          <ul class="padas">
            <li>tatra doṣāntarajñānaṃ bādhadhīr vā parā na cet |</li>
            <li>tadudbhūtau dvitīyasya mithyātvād ādyamānatā || 2.59 ||</li>
          </ul>
        </li>
        <li class="verse" id="v2-60">
          <ul class="padas">
            <li>svata eva hi tatrāpi doṣājñānāt pramāṇatā |</li>
            <li>doṣajñāne tv anutpanne na śaṅkyā niṣpramāṇatā || 2.60 ||<span class="pb rich-text" data-page="49">(p.49)</span><br class="pb-br rich-text"/></li>
          </ul>
        </li>
        <li class="verse" id="v2-61">
          <ul class="padas">
            <li>evaṃ tricaturajñānajanmano nādhikā matiḥ |</li>
            <li>prārthyate tāvataivaikaṃ svataḥ prāmāṇyam aśnute || 2.61 ||</li>
          </ul>
        </li>
        <li class="verse" id="v2-62">
          <ul class="padas">
            <li>śabde doṣodbhavas tāvad vaktradhīna iti sthitiḥ |</li>
            <li>tadabhāvaḥ kva cit tāvad guṇavadvaktṛkatvataḥ | 2.62 ||</li>
          </ul>
        </li>
        <li class="verse" id="v2-63">
          <ul class="padas">
            <li>tadguṇair apakṛṣṭānāṃ śabde saṃkrāntyasambhavāt |</li>
            <li>yadā vaktur abhāvena na syur doṣā nirāśrayāḥ | 2.63 ||</li>
          </ul>
        </li>
        <li class="verse" id="v2-64">
          <ul class="padas">
            <li>pauruṣeye dvayaṃ dṛṣṭaṃ doṣābhāvo guṇās tathā |</li>
            <li>prāmāṇyaṃ tatra guṇato naiva syād ity udāhṛtam || 2.64 ||</li>
          </ul>
        </li>
        <li class="verse" id="v2-65">
          <ul class="padas">
            <li>tasmād guṇebhyo doṣāṇām abhāvas tadabhāvataḥ |</li>
            <li>aprāmāṇyadvayāsattvaṃ tenotsargo 'napoditaḥ || 2.65 ||<span class="pb rich-text" data-page="50">(p.50)</span><br class="pb-br rich-text"/></li>
          </ul>
        </li>
        <li class="verse" id="v2-66">
          <ul class="padas">
            <li>pratyayotpattihetutvāt prāmāṇyaṃ nāpanīyate |</li>
            <li>doṣābhāvo guṇebhyaś cen nanu saivāsthitir bhavet || 2.66 ||</li>
          </ul>
        </li>
        <li class="verse" id="v2-67">
          <ul class="padas">
            <li>tadā tu vyāpriyante hi jñāyamānatayā guṇāḥ |</li>
            <li>doṣābhāve tu vijñeye sattāmātropakāriṇaḥ || 2.67 ||</li>
          </ul>
        </li>
        <li class="verse" id="v2-68">
          <ul class="padas">
            <li>tatrāpavādanirmuktir vaktrabhāvāl laghīyasī |</li>
            <li>vede tenāpramāṇatvaṃ nāśaṅkām api gacchati || 2.68 ||</li>
          </ul>
        </li>
        <li class="verse" id="v2-69">
          <ul class="padas">
            <li>ato vaktranadhīnatvāt prāmāṇye tadupāsanam |</li>
            <li>na yuktam, apramāṇatve kalpye tatprārthanā bhavet || 2.69 ||</li>
          </ul>
        </li>
        <li class="verse" id="v2-70">
          <ul class="padas">
            <li>tataś cāptāpraṇītatvaṃ na doṣāyātra jāyate |</li>
            <li>prayogāṇāṃ tu sarveṣāṃ vakṣyāmaḥ pratisādhanam || 2.70 ||</li>
          </ul>
        </li>
        <li class="verse" id="v2-71">
          <ul class="padas">
            <li>pauruṣeye tu vacane pramāṇāntaramūlatā |</li>
            <li>tadabhāve hi tad duṣyeditaran na kadā cana | 2.71 ||<span class="pb rich-text" data-page="51">(p.51)</span><br class="pb-br rich-text"/></li>
          </ul>
        </li>
        <li class="verse" id="v2-72">
          <ul class="padas">
            <li>tenetaraiḥ pramāṇair yā codanānām asaṅgatiḥ |</li>
            <li>tayaiva syāt pramāṇatvam anuvādatvam anyathā || 2.72 ||</li>
          </ul>
        </li>
        <li class="verse" id="v2-73">
          <ul class="padas">
            <li>anyasyāpi pramāṇatve saṅgatir naiva kāraṇam |</li>
            <li>tulyārthānāṃ vikalpyatvād ekaṃ tatra hi bodhakam || 2.73 ||</li>
          </ul>
        </li>
        <li class="verse" id="v2-74">
          <ul class="padas">
            <li>yatrāpi syāt paricchedaḥ pramāṇair uttaraiḥ punaḥ |</li>
            <li>nūnaṃ tatrāpi pūrveṇa so 'rtho nāvadhṛtas tathā || 2.74 ||</li>
          </ul>
        </li>
        <li class="verse" id="v2-75">
          <ul class="padas">
            <li>saṅgatyā yadi ceṣyeta pūrvapūrvapramāṇatā |</li>
            <li>pramāṇāntaram icchanto na vyavasthāṃ labhemahi | 2.75 ||<span class="pb rich-text" data-page="52">(p.52)</span><br class="pb-br rich-text"/></li>
          </ul>
        </li>
        <li class="verse" id="v2-76">
          <ul class="padas">
            <li>kasya cit tu yadīṣyeta svata eva pramāṇatā |</li>
            <li>prathamasya tathābhāve pradveṣaḥ kiṃnibandhanaḥ || 2.76 ||</li>
          </ul>
        </li>
        <li class="verse" id="v2-77">
          <ul class="padas">
            <li>śrotradhīś cāpramāṇaṃ syād itarābhir asaṅgateḥ |</li>
            <li>syāc cet tajjanitenaiva jñānenānyena saṅgatiḥ || 2.77 ||</li>
          </ul>
        </li>
        <li class="verse" id="v2-78">
          <ul class="padas">
            <li>vede 'pi śatakṛtvaḥ syād buddhir uccāraṇānugā |</li>
            <li>sādhanāntarajanyā tu buddhir nāsti dvayor api || 2.78 ||</li>
          </ul>
        </li>
        <li class="verse" id="v2-79">
          <ul class="padas">
            <li>yathā tv ekendriyādhīnajñānāntaranibandhanā |</li>
            <li>saṅgatiḥ kāraṇaṃ prāptā tathā vede 'pi kalpyatām || 2.79 ||</li>
          </ul>
        </li>
        <li class="verse" id="v2-80">
          <ul class="padas">
            <li>tasmād dṛḍhaṃ yadutpannaṃ nāpi saṃvādamṛcchati |</li>
            <li>jñānāntareṇa vijñānaṃ tatpramāṇaṃ pratīyatām || 2.80 ||</li>
          </ul>
        </li>
        <li class="verse" id="v2-81">
          <ul class="padas">
            <li>na cānumānataḥ sādhyā śabdādīnāṃ pramāṇatā |</li>
            <li>sarvasyaiva hi mā prāpat pramāṇāntarasādhyatā || 2.81 ||<span class="pb rich-text" data-page="53">(p.53)</span><br class="pb-br rich-text"/></li>
          </ul>
        </li>
        <li class="verse" id="v2-82">
          <ul class="padas">
            <li>nanu pramāṇam ityevaṃ pratyakṣādi na gṛhyate |</li>
            <li>na cetthamagṛhītena vyavahāro 'vakalpate || 2.82 ||</li>
          </ul>
        </li>
        <li class="verse" id="v2-83">
          <ul class="padas">
            <li>prāmāṇyaṃ grahaṇāt pūrvaṃ svarūpeṇaiva saṃsthitam |</li>
            <li>nirapekṣaṃ svakāryeṣu gṛhyate pratyayāntaraiḥ || 2.83 ||</li>
          </ul>
        </li>
        <li class="verse" id="v2-84">
          <ul class="padas">
            <li>tenāsya jñāyamānatvaṃ prāmāṇye nopayujyate |</li>
            <li>viṣayānubhāvo hy atra pūrvasmād eva labhyate | 2.84 ||</li>
          </ul>
        </li>
        <li class="verse" id="v2-85">
          <ul class="padas">
            <li>apramāṇaṃ punaḥ svārthagrāhakaṃ syāt svarūpataḥ |</li>
            <li>nivṛttis tasya mithyātve nāgṛhīte parair bhavet || 2.85 ||</li>
          </ul>
        </li>
        <li class="verse" id="v2-86">
          <ul class="padas">
            <li>na hy arthasyātathābhāvaḥ pūrveṇārthas tathātvavat |<span class="pb rich-text" data-page="54">(p.54)</span><br class="pb-br rich-text"/></li>
            <li>tatrāpy arthānyathābhāve dhīr yad vā duṣṭakāraṇe || 2.86 ||</li>
          </ul>
        </li>
        <li class="verse" id="v2-87">
          <ul class="padas">
            <li>tāvataiva ca mithyātvaṃ gṛhyate nānyahetukam |</li>
            <li>utpattyavasthaṃ caivedaṃ pramāṇam iti mīyate || 2.87 ||</li>
          </ul>
        </li>
        <li class="verse" id="v2-88">
          <ul class="padas">
            <li>ato yatrāpi mithyātvaṃ parebhyaḥ pratipādyate |</li>
            <li>tatrāpy etad dvayaṃ vācyaṃ na tu sādharmyamātrakam || 2.88 ||</li>
          </ul>
        </li>
        <li class="verse" id="v2-89">
          <ul class="padas">
            <li>codanārthānyathābhāvaṃ kurvataś cānumānataḥ |</li>
            <li>tajjñānenaiva yo bādhaḥ sa kathaṃ vinivāryate || 2.89 ||</li>
          </ul>
        </li>
        <li class="verse" id="v2-90">
          <ul class="padas">
            <li>tanmithyātvād abādhaś cet, prāptam anyonyasaṃśrayam |</li>
            <li>nānumānād ato 'nyad dhi bādhakaṃ kiñ cid asti te || 2.90 ||</li>
          </ul>
        </li>
        <li class="verse" id="v2-91">
          <ul class="padas">
            <li>na cānyair agrahe 'rthasya syād abhāvo rasādivat |</li>
            <li>teṣāṃ jihvādibhir yasmān niyamo grahaṇe 'sti hi || 2.91 ||<span class="pb rich-text" data-page="55">(p.55)</span><br class="pb-br rich-text"/></li>
          </ul>
        </li>
        <li class="verse" id="v2-92">
          <ul class="padas">
            <li>taddhiyaivārthabodhaś cet, tādṛgdharme bhaviṣyati |</li>
            <li>mamāsiddham idaṃ kin tu vedāj jāte 'vabodhane | 2.92 ||</li>
          </ul>
        </li>
        <li class="verse" id="v2-93">
          <ul class="padas">
            <li>vaktuṃ na dveṣamātreṇa yujyate satyavādinā |</li>
            <li>dveṣād asammatatvād vā na ca syād apramāṇatā || 2.93 ||</li>
          </ul>
        </li>
        <li class="verse" id="v2-94">
          <ul class="padas">
            <li>na cātmecchābhyanujñābhyāṃ prāmāṇyam avakalpate |</li>
            <li>agnidāhādiduḥkhasya na hy apratyakṣateṣyate || 2.94 ||</li>
          </ul>
        </li>
        <li class="verse" id="v2-95">
          <ul class="padas">
            <li>na cābhilāpikaṃ jñānaṃ prāmāṇyenāvadhāryate |</li>
            <li>tasmād ālokavad vede sarvasādhāraṇe sati || 2.95 ||</li>
          </ul>
        </li>
        <li class="verse" id="v2-96">
          <ul class="padas">
            <li>naivaṃ vipratipattavyam, bauddhāder vakṣyate 'ntaram |<span class="pb rich-text" data-page="56">(p.56)</span><br class="pb-br rich-text"/></li>
            <li>puruṣāśaktitas tatra sāpavādatvasambhavaḥ || 2.96 ||</li>
          </ul>
        </li>
        <li class="verse" id="v2-97">
          <ul class="padas">
            <li>vedasyāpauruṣeyatve siddhā tv evaṃ pramāṇatā |</li>
            <li>kartṛmattve tu vedasya samyaṅmithyātvavādibhiḥ || 2.97 ||</li>
          </ul>
        </li>
        <li class="verse" id="v2-98">
          <ul class="padas">
            <li>kartā guṇāś ca doṣāś ca mahājanaparigrahaḥ |</li>
            <li>evamādi vinā yuktyā kalpyam, mīmāṃsakaiḥ punaḥ || 2.98 ||</li>
          </ul>
        </li>
        <li class="verse" id="v2-99">
          <ul class="padas">
            <li>idānīm iva sarvatra dṛṣṭān nādhikam iṣyate |</li>
            <li>evambhūtasya vedasya jñānotpattiṃ prakurvataḥ || 2.99 ||</li>
          </ul>
        </li>
        <li class="verse" id="v2-100">
          <ul class="padas">
            <li>svarūpaviparītatvasaṃśayau bhāṣyavāritau |</li>
            <li>nivārayiṣyate cāpi duṣṭakāraṇakalpanā || 2.100 ||</li>
          </ul>
        </li>
        <li class="verse" id="v2-101">
          <ul class="padas">
            <li>puruṣābhāvatas tena taddvāreṇāpy aśaṅkitau |<span class="pb rich-text" data-page="57">(p.57)</span><br class="pb-br rich-text"/></li>
            <li>tathā satyatathābhāvo buddhyanutpattim āśritaḥ || 2.101 ||</li>
          </ul>
        </li>
        <li class="verse" id="v2-102">
          <ul class="padas">
            <li>tatra vipratiṣiddhatvaṃ bravītītyevamādinā |</li>
            <li>yathādṛṣṭārthavāditvaṃ tac cet pratyayitāditi || 2.102 ||</li>
          </ul>
        </li>
        <li class="verse" id="v2-103">
          <ul class="padas">
            <li>indriyeti tu mūlaṃ ced asyāstītyevam abravīt |</li>
            <li>draṣṭṛtvasatyavāditve tac cet pratyayitāditi || 2.103 ||</li>
          </ul>
        </li>
        <li class="verse" id="v2-104">
          <ul class="padas">
            <li>dṛśyamānārthavāditve syād anāptoktisatyatā |</li>
            <li>evaṃ tv ekāṅgavaikalyāt pratyudāharaṇasthitiḥ || 2.104 ||</li>
          </ul>
        </li>
        <li class="verse" id="v2-105">
          <ul class="padas">
            <li>ekaikābhāvamātre syād āptatvaindriyakatvayoḥ |<span class="pb rich-text" data-page="58">(p.58)</span><br class="pb-br rich-text"/></li>
            <li>apratyayitapakṣe syād aindriyasyāpy asatyatā || 2.105 ||</li>
          </ul>
        </li>
        <li class="verse" id="v2-106">
          <ul class="padas">
            <li>anindriyatvapakṣe vā satpratyayitabhāṣitam |</li>
            <li>vyāhatagranthataivaṃ syāt, tasmāt pūrveṇa satyatā || 2.106 ||</li>
          </ul>
        </li>
        <li class="verse" id="v2-107">
          <ul class="padas">
            <li>pareṇa mūlasadbhāva indriyeṇa tu darśitaḥ |</li>
            <li>aprāmāṇyanivṛttyarthaṃ doṣābhāvopavarṇanam || 2.107 ||</li>
          </ul>
        </li>
        <li class="verse" id="v2-108">
          <ul class="padas">
            <li>guṇāt prāmāṇyam ityevaṃ tatpūrvaṃ sunirākṛtam |</li>
            <li>pūrvatra pratiṣiddhatvān naitat prāmāṇyakāraṇam || 2.108 ||<span class="pb rich-text" data-page="59">(p.59)</span><br class="pb-br rich-text"/></li>
          </ul>
        </li>
        <li class="verse" id="v2-109">
          <ul class="padas">
            <li>samuccayārtho vāśabdaḥ pūrvasmin, uttaratra ca |</li>
            <li>vikalpenobhayor āha pratyudāharaṇe pṛthak || 2.109 ||</li>
          </ul>
        </li>
        <li class="verse" id="v2-110">
          <ul class="padas">
            <li>śakye 'py asatye mithyātvaṃ dṛṣṭaṃ satye 'py aśaktike |</li>
            <li>nānena vacaneneha sarvajñatvanirākriyā || 2.110 ||</li>
          </ul>
        </li>
        <li class="verse" id="v2-111">
          <ul class="padas">
            <li>vacanād ṛta ityevam apavādo hi saṃśritaḥ |</li>
            <li>yadi ṣaḍbhiḥ pramāṇaiḥ syāt sarvajñaḥ kena vāryate || 2.111 ||</li>
          </ul>
        </li>
        <li class="verse" id="v2-112">
          <ul class="padas">
            <li>ekena tu pramāṇena sarvajño yena kalpyate |</li>
            <li>nūnaṃ sa cakṣuṣā sarvān rasādīn pratipadyate || 2.112 ||<span class="pb rich-text" data-page="60">(p.60)</span><br class="pb-br rich-text"/></li>
          </ul>
        </li>
        <li class="verse" id="v2-113">
          <ul class="padas">
            <li>yajjātīyaiḥ pramāṇais tu yajjātīyārthadarśanam |</li>
            <li>bhaved idānīṃ lokasya tathā kālāntare 'py abhūt | 2.113 ||</li>
          </ul>
        </li>
        <li class="verse" id="v2-114">
          <ul class="padas">
            <li>yatrāpy atiśayo dṛṣṭaḥ sa svārthānatilaṅghanāt |</li>
            <li>dūrasūkṣmādidṛṣṭau syān na rūpe śrotravṛttitā || 2.114 ||</li>
          </ul>
        </li>
        <li class="verse" id="v2-115">
          <ul class="padas">
            <li>bhaviṣyati na dṛṣṭaṃ ca pratyakṣasya manāgapi |</li>
            <li>sāmarthyam, nānumānāder liṅgādirahite kva cit || 2.115 ||</li>
          </ul>
        </li>
        <li class="verse" id="v2-116">
          <ul class="padas">
            <li>sarvajñakalpanānyais tu vede cāpauruṣeyatā |</li>
            <li>tulyatā kalpitā yena tenedaṃ sampradhāryatām || 2.116 ||<span class="pb rich-text" data-page="61">(p.61)</span><br class="pb-br rich-text"/></li>
          </ul>
        </li>
        <li class="verse" id="v2-117">
          <ul class="padas">
            <li>sarvajño dṛśyate tāvan nedānīm asmadādibhiḥ |</li>
            <li>nirākaraṇavacchakyā na cāsīd iti kalpanā || 2.117 ||</li>
          </ul>
        </li>
        <li class="verse" id="v2-118">
          <ul class="padas">
            <li>na cāgamena sarvajñaḥ, tadīye 'nyonyasaṃśrayāt |</li>
            <li>narāntarapraṇītasya prāmāṇyaṃ gamyate katham || 2.118 ||</li>
          </ul>
        </li>
        <li class="verse" id="v2-119">
          <ul class="padas">
            <li>na cāpy evamparo nityaḥ śakyo labdhum ihāgamaḥ |</li>
            <li>nityaś ced arthavādatvaṃ tatpare syād anityatā || 2.119 ||</li>
          </ul>
        </li>
        <li class="verse" id="v2-120">
          <ul class="padas">
            <li>āgamasya ca nityatve siddhe tatkalpanā vṛthā |<span class="pb rich-text" data-page="62">(p.62)</span><br class="pb-br rich-text"/></li>
            <li>yatas taṃ pratipadyante dharmam eva tato narāḥ || 2.120 ||</li>
          </ul>
        </li>
        <li class="verse" id="v2-121">
          <ul class="padas">
            <li>yo 'pīndriyārthasambandhaviṣaye satyavāditām |</li>
            <li>dṛṣṭvā tadvacanatvena śraddheye 'rthe 'pi kalpayet || 2.121 ||</li>
          </ul>
        </li>
        <li class="verse" id="v2-122">
          <ul class="padas">
            <li>tenāpi pāratantryeṇa bādhitā syāt pramāṇatā |</li>
            <li>prāmāṇyaṃ cet svayaṃ tasya kāpekṣānyendriyādiṣu || 2.122 ||</li>
          </ul>
        </li>
        <li class="verse" id="v2-123">
          <ul class="padas">
            <li>yathaivātrendriyādibhyaḥ paricchedāt pramāṇatā |</li>
            <li>śraddheye 'pi tathaiva syān na svātantryeṇa labhyate | 2.123 ||</li>
          </ul>
        </li>
        <li class="verse" id="v2-124">
          <ul class="padas">
            <li>yathā ca teṣāṃ satyatvaṃ sidhyaty etena hetunā |</li>
            <li>tathānyānavabuddhārthaprāmāṇyābhāvasādhanam | 2.124 ||<span class="pb rich-text" data-page="63">(p.63)</span><br class="pb-br rich-text"/></li>
          </ul>
        </li>
        <li class="verse" id="v2-125">
          <ul class="padas">
            <li>aśraddheyārthasatyatvaṃ śraddheye cāpy asatyatā |</li>
            <li>pūrvajñānānuvāditvaṃ dṛṣṭāntavad iheṣyatām || 2.125 ||</li>
          </ul>
        </li>
        <li class="verse" id="v2-126">
          <ul class="padas">
            <li>api cālaukikārthatve sati puṃvākyahetukam |</li>
            <li>mithyātvaṃ bauddhavākyānāṃ syād anyonyaṃ sapakṣataḥ || 2.126 ||</li>
          </ul>
        </li>
        <li class="verse" id="v2-127">
          <ul class="padas">
            <li>dharmādharmātiriktārthe prāmāṇyaṃ ca prasajyate |</li>
            <li>sāṃkhyādiṣu ca jīvatsu dṛṣṭānto durlabho 'sya ca | 2.127 ||</li>
          </ul>
        </li>
        <li class="verse" id="v2-128">
          <ul class="padas">
            <li>alaukikārthavācitvaṃ nṛvākyatve satīti ca |</li>
            <li>parasparam apekṣyaiva bauddhādeḥ syān mṛṣārthatā || 2.128 ||</li>
          </ul>
        </li>
        <li class="verse" id="v2-129">
          <ul class="padas">
            <li>vaded evaṃ ca yo nāma vādī prathamasaṅgataḥ |</li>
            <li>tasyāpi hetuḥ syād eṣa bhavantaṃ pratyasaṃśayam || 2.129 ||</li>
          </ul>
        </li>
        <li class="verse" id="v2-130">
          <ul class="padas">
            <li>buddhādīnām asarvajñam iti satyaṃ vaco mama |</li>
            <li>maduktatvād yathaivāgnir uṣṇo bhāsvara ity api || 2.130 ||</li>
          </ul>
        </li>
        <li class="verse" id="v2-131">
          <ul class="padas">
            <li>pratyakṣaṃ ca maduktatvaṃ tvayā sādhyā taduktatā |</li>
            <li>tena hetur madīyaḥ syāt sandigdhāsiddhatā tava || 2.131 ||</li>
          </ul>
        </li>
        <li class="verse" id="v2-132">
          <ul class="padas">
            <li>pratyakṣādyavisaṃvādi prameyatvādi yasya ca |</li>
            <li>sadbhāvavāraṇe śaktaṃ ko nu taṃ kalpayiṣyati || 2.132 ||<span class="pb rich-text" data-page="64">(p.64)</span><br class="pb-br rich-text"/></li>
          </ul>
        </li>
        <li class="verse" id="v2-133">
          <ul class="padas">
            <li>na cāpi smṛtyavicchedāt sarvajñaḥ parikalpyate |</li>
            <li>vigānāt, chinnamūlatvāt, kaiś cid eva parigrahāt || 2.133 ||</li>
          </ul>
        </li>
        <li class="verse" id="v2-134">
          <ul class="padas">
            <li>sarvajño 'sāv iti hy eva tatkāle tu bubhutsubhiḥ |</li>
            <li>tajjñānajñeyavijñānarahitair gamyate katham || 2.134 ||</li>
          </ul>
        </li>
        <li class="verse" id="v2-135">
          <ul class="padas">
            <li>kalpanīyāś ca sarvajñā bhaveyur bahavas tava |</li>
            <li>ya eva syād asarvajñaḥ sa sarvajñaṃ na budhyate || 2.135 ||</li>
          </ul>
        </li>
        <li class="verse" id="v2-136">
          <ul class="padas">
            <li>sarvajño 'navabuddhaś ca yenaiva syān na taṃ prati |</li>
            <li>tadvākyānāṃ pramāṇatvaṃ mūlājñāne 'nyavākyavat || 2.136 ||</li>
          </ul>
        </li>
        <li class="verse" id="v2-137">
          <ul class="padas">
            <li>rāgādirahite cāsmin nirvyāpāre vyavasthite |</li>
            <li>deśanānyapraṇītaiva syād ṛte pratyavekṣaṇāt || 2.137 ||<span class="pb rich-text" data-page="65">(p.65)</span><br class="pb-br rich-text"/></li>
          </ul>
        </li>
        <li class="verse" id="v2-138">
          <ul class="padas">
            <li>sānnidhyamātratas tasya puṃsaścintāmaṇer iva |</li>
            <li>niḥsaranti yathākāmaṃ kuḍyādibhyo 'pi deśanāḥ || 2.138 ||</li>
          </ul>
        </li>
        <li class="verse" id="v2-139">
          <ul class="padas">
            <li>evamādyucyamānaṃ tu śraddadhānasya śobhate |</li>
            <li>kuḍyādiniḥsṛtatvāc ca nāśvāso deśanāsu naḥ || 2.139 ||</li>
          </ul>
        </li>
        <li class="verse" id="v2-140">
          <ul class="padas">
            <li>kin nu buddhapraṇītāḥ syuḥ kimu kaiś cid durātmabhiḥ |</li>
            <li>adṛśyair vipralambhārthaṃ piśācādibhir īritāḥ || 2.140 ||</li>
          </ul>
        </li>
        <li class="verse" id="v2-141">
          <ul class="padas">
            <li>evaṃ yaiḥ kevalaṃ jñānam indriyādyanapekṣiṇaḥ |</li>
            <li>sūkṣmātītādiviṣayaṃ jīvasya parikalpitam || 2.141 ||</li>
          </ul>
        </li>
        <li class="verse" id="v2-142">
          <ul class="padas">
            <li>narte tadāgamāt sidhyen na ca tenāgamo vinā |</li>
            <li>dṛṣṭānto 'pi na tasyānyo nṛṣu kaś cit pravartate || 2.142 ||<span class="pb rich-text" data-page="66">(p.66)</span><br class="pb-br rich-text"/></li>
          </ul>
        </li>
        <li class="verse" id="v2-143">
          <ul class="padas">
            <li>nityāgamāvabodho 'pi pratyākhyeyo 'nayā diśā |</li>
            <li>na hi tatrāpi visrambho dṛṣṭo 'nena kṛto 'tha vā || 2.143 ||</li>
          </ul>
        </li>
        <li class="verse" id="v2-144">
          <ul class="padas">
            <li>sarvadā cāpi puruṣāḥ prāyeṇānṛtavādinaḥ |</li>
            <li>yathādyatve na visrambhas tathātītārthakīrtane || 2.144 ||</li>
          </ul>
        </li>
        <li class="verse" id="v2-145">
          <ul class="padas">
            <li>svapnādijñānavac cāpi pratyayo 'syāgamārthayoḥ |</li>
            <li>bhaved iti saśaṅkānāṃ prāmāṇyaṃ gamyate katham || 2.145 ||</li>
          </ul>
        </li>
        <li class="verse" id="v2-146">
          <ul class="padas">
            <li>puruṣātiśayaś ceṣṭaḥ saiva cāgamanityatā |</li>
            <li>kalpitaṃ smaraṇaṃ cāsya janmāntaranibandhanam || 2.146 ||</li>
          </ul>
        </li>
        <li class="verse" id="v2-147">
          <ul class="padas">
            <li>grāhyatve cāgamasyaivaṃ dveṣo 'rthagrahaṇe vṛthā |</li>
            <li>yo hy anuccāritaṃ śabdaṃ gahṇātyarthe 'sya kā kathā | 2.147 ||<span class="pb rich-text" data-page="67">(p.67)</span><br class="pb-br rich-text"/></li>
          </ul>
        </li>
        <li class="verse" id="v2-148">
          <ul class="padas">
            <li>pumāṃs tāvat svatantraḥ syād arthagrahaṇavādinām |</li>
            <li>āgamapratibhāne tu pāratantryaṃ dvayor api || 2.148 ||</li>
          </ul>
        </li>
        <li class="verse" id="v2-149">
          <ul class="padas">
            <li>anekapuruṣasthatvād ekatraiva ca janmani |</li>
            <li>grahaṇasmaraṇād vede na svātantryaṃ vihanyate || 2.149 ||</li>
          </ul>
        </li>
        <li class="verse" id="v2-150">
          <ul class="padas">
            <li>anyathākaraṇe cāsya bahubhyaḥ syān nivāraṇam |</li>
            <li>ekasya pratibhānaṃ tu kṛtakān na viśiṣyate || 2.150 ||</li>
          </ul>
        </li>
        <li class="verse" id="v2-151">
          <ul class="padas">
            <li>ataś ca sampradāye ca naikaḥ puruṣa iṣyate |</li>
            <li>bahavaḥ paratantrāḥ syuḥ sarve hy adyatvavannarāḥ || 2.151 ||</li>
          </ul>
        </li>
        <li class="verse" id="v2-152">
          <ul class="padas">
            <li>evaṃ ca kalpayantyanye yāvadāgamasiddhaye |</li>
            <li>tāvan na kalpayaty etat samatvaṃ jaimineḥ paraiḥ || 2.152 ||<span class="pb rich-text" data-page="68">(p.68)</span><br class="pb-br rich-text"/></li>
          </ul>
        </li>
        <li class="verse" id="v2-153">
          <ul class="padas">
            <li>na hi dṛṣṭādhikaṃ kiñ cit prāmāṇye tena kalpyate |</li>
            <li>aprāmāṇyanimitteṣu parasyādṛṣṭakalpanā || 2.153 ||</li>
          </ul>
        </li>
        <li class="verse" id="v2-154">
          <ul class="padas">
            <li>dṛṣṭaprāmāṇyabādhaś ca nāstikasya prasajyate |</li>
            <li>utpanne sati vijñāne balād bādhaprakalpanā || 2.154 ||</li>
          </ul>
        </li>
        <li class="verse" id="v2-155">
          <ul class="padas">
            <li>sādhite puruṣābhāve nirdoṣajñānajanmanaḥ |</li>
            <li>pratyakṣān nāstikair vācyo viśeṣaś codanādhiyaḥ || 2.155 ||</li>
          </ul>
        </li>
        <li class="verse" id="v2-156">
          <ul class="padas">
            <li>upadeśo 'nyathā na syād atīndriyanidandhanaḥ |</li>
            <li>tasya kartrā na ced dṛṣṭaḥ so 'rtha ity arthakalpanā || 2.156 ||</li>
          </ul>
        </li>
        <li class="verse" id="v2-157">
          <ul class="padas">
            <li>yad vānumānam evedam upadeśitvam ucyate |</li>
            <li>dṛṣṭārthapūrvatāvyāptam, vyatireko 'sya nanv iti || 2.157 ||<span class="pb rich-text" data-page="69">(p.69)</span><br class="pb-br rich-text"/></li>
          </ul>
        </li>
        <li class="verse" id="v2-158">
          <ul class="padas">
            <li>anyathāpy upapannatvaṃ vyāmohād iti kathyate |</li>
            <li>liṅgasya vyabhicāro vā bālavākyanidarśanāt | 2.158 ||</li>
          </ul>
        </li>
        <li class="verse" id="v2-159">
          <ul class="padas">
            <li>vedāj jñātvopadiṣṭaṃ ced ityevaṃ siddhasādhanam |</li>
            <li>vedād apītyanenoktam, manvādeś caitad iṣyate || 2.159 ||</li>
          </ul>
        </li>
        <li class="verse" id="v2-160">
          <ul class="padas">
            <li>anyathā saṃvidāno 'pi vivakṣaty anyathā yataḥ |</li>
            <li>tasmād ekāntato nāsti puṃvākyāt taddhiyāṃ gatiḥ || 2.160 ||<span class="pb rich-text" data-page="70">(p.70)</span><br class="pb-br rich-text"/></li>
          </ul>
        </li>
        <li class="verse" id="v2-161">
          <ul class="padas">
            <li>bhrāntasyānyavivakṣāyām anyad vākyaṃ ca dṛśyate |</li>
            <li>yathāvivakṣam apy etat tasmān naiva pravartate || 2.161 ||</li>
          </ul>
        </li>
        <li class="verse" id="v2-162">
          <ul class="padas">
            <li>vaktṛdhīr āptavākyeṣu gamyate, anyatra viplutiḥ |</li>
            <li>tenotsargāpavādābhyāṃ vacasaḥ śaktir ucyate || 2.162 ||</li>
          </ul>
        </li>
        <li class="verse" id="v2-163">
          <ul class="padas">
            <li>padārtharacanāyatto vākyārthapratyayodbhavaḥ |</li>
            <li>vivakṣāpūrvavijñānavaśāc ca racanākṛtiḥ || 2.163 ||</li>
          </ul>
        </li>
        <li class="verse" id="v2-164">
          <ul class="padas">
            <li>vivakṣāntarayuktā hi kurvāṇā racanāntaram |</li>
            <li>āvāpodvāpabhedena dṛśyante 'rtheṣu mānavāḥ | 2.164 ||</li>
          </ul>
        </li>
        <li class="verse" id="v2-165">
          <ul class="padas">
            <li>tenārthapratyayotpāde śroturjāte 'pi vākyataḥ |</li>
            <li>jñāto nūnam aneneti vakturjñāne matir bhavet || 2.165 ||</li>
          </ul>
        </li>
        <li class="verse" id="v2-166">
          <ul class="padas">
            <li>āptoktikāraṇaṃ kañ cid anuyuṅkte naraṃ yadā |</li>
            <li>tadā ca nirdiśatyāptaṃ sa jānātyetad ityasau || 2.166 ||<span class="pb rich-text" data-page="71">(p.71)</span><br class="pb-br rich-text"/></li>
          </ul>
        </li>
        <li class="verse" id="v2-167">
          <ul class="padas">
            <li>tajjñānāntaritatvāc ca śabdās tāvad udāsate |</li>
            <li>prāmāṇyasthāpanaṃ tu syād vaktṛdhīhetusambhavāt || 2.167 ||</li>
          </ul>
        </li>
        <li class="verse" id="v2-168">
          <ul class="padas">
            <li>arthe pūrvapratīte 'pi niścayo hi tadāśrayaḥ |</li>
            <li>tenārthajñānagamyāpi prāmāṇye saiva pūrvabhāk | 2.168 ||</li>
          </ul>
        </li>
        <li class="verse" id="v2-169">
          <ul class="padas">
            <li>ato 'tra puṃnimittatvād upapannā mṛṣārthatā |</li>
            <li>na tu syāt tatsvabhāvatvaṃ vede vakturabhāvataḥ | 2.169 ||</li>
          </ul>
        </li>
        <li class="verse" id="v2-170">
          <ul class="padas">
            <li>tadbuddhyantarayor nāstīty artho 'rthaiś ca pratīyate |<span class="pb rich-text" data-page="72">(p.72)</span><br class="pb-br rich-text"/></li>
            <li>ato na jñānapūrvatvam apekṣyaṃ nāyathārthatā || 2.170 ||</li>
          </ul>
        </li>
        <li class="verse" id="v2-171">
          <ul class="padas">
            <li>apramāṇatvasiddhau vā dṛṣṭānto ya udāhṛtaḥ |</li>
            <li>buddhādivacanaṃ tasya sādhyenāsaṅgatocyate || 2.171 ||</li>
          </ul>
        </li>
        <li class="verse" id="v2-172">
          <ul class="padas">
            <li>teṣām api hi yat kāryaṃ pūrvatra pratipāditam |</li>
            <li>tatra samyaktvam arthe tu vyāpāro naiva vidyate || 2.172 ||</li>
          </ul>
        </li>
        <li class="verse" id="v2-173">
          <ul class="padas">
            <li>svavyāpārātirikte 'rthe vedasyāpi mṛṣārthatā |</li>
            <li>pūrvapakṣārthavattvena prasaktā siddhasādhyatā || 2.173 ||</li>
          </ul>
        </li>
        <li class="verse" id="v2-174">
          <ul class="padas">
            <li>ajñātvaivamabhiprāyaṃ kṛtakākṛtakatvayoḥ |</li>
            <li>satyamithyātvahetūktimātrajñānāt paro 'bravīt || 2.174 ||</li>
          </ul>
        </li>
        <li class="verse" id="v2-175">
          <ul class="padas">
            <li>nanu sāmānyatodṛṣṭam, <span class="pb rich-text" data-page="73">(p.73)</span><br class="pb-br rich-text"/>  nānyatvād ityadūṣaṇam |</li>
            <li>anyatvād eva dṛṣṭānto na hi pakṣe sapakṣatā || 2.175 ||</li>
          </ul>
        </li>
        <li class="verse" id="v2-176">
          <ul class="padas">
            <li>tasmād ayam abhiprāyo bhāṣyakārasya varṇyate |</li>
            <li>abhyupetyārthaviṣayaṃ vākyavyāpāram ucyate | 2.176 ||</li>
          </ul>
        </li>
        <li class="verse" id="v2-177">
          <ul class="padas">
            <li>yadi syād vyavadhāne 'pi vākyārthāpekṣayānṛtam |</li>
            <li>dṛṣṭānto nṛvaco 'trāpi hetuḥ sādhāraṇo bhavet || 2.177 ||</li>
          </ul>
        </li>
        <li class="verse" id="v2-178">
          <ul class="padas">
            <li>satyeṣv api hi dṛṣṭaiva paurṣeyeṣu vākyatā |</li>
            <li>atīndriye 'pi kiñ cid dhi satyaṃ dṛṣṭaṃ yadṛcchayā || 2.178 ||<span class="pb rich-text" data-page="74">(p.74)</span><br class="pb-br rich-text"/></li>
          </ul>
        </li>
        <li class="verse" id="v2-179">
          <ul class="padas">
            <li>nānyatvād iti cānena paroktād anyatocyate |</li>
            <li>anyo hy eṣa tadābhāsaḥ, vipakṣaṃ vānyam abravīt | 2.179 ||</li>
          </ul>
        </li>
        <li class="verse" id="v2-180">
          <ul class="padas">
            <li>yad vānyasmād visaṃvādān mithyātvaṃ tatra na tv iha |</li>
            <li>viṣayasyāpi cānyatvāt sādhanāsaṅgataiva sā || 2.180 ||</li>
          </ul>
        </li>
        <li class="verse" id="v2-181">
          <ul class="padas">
            <li>na hy anyasyeti naikasmin mṛṣārthe 'nyamṛṣārthatā |</li>
            <li>vivakṣāyā mṛṣārthatve na ca vākye mṛṣārthatā || 2.181 ||</li>
          </ul>
        </li>
        <li class="verse" id="v2-182">
          <ul class="padas">
            <li>śyāmatve puṃstvavac caitat sādhāraṇye nidarśanam |<span class="pb rich-text" data-page="75">(p.75)</span><br class="pb-br rich-text"/></li>
            <li>parokter vāpi duṣṭatvād vikalpasamam ucyate || 2.182 ||</li>
          </ul>
        </li>
        <li class="verse" id="v2-183">
          <ul class="padas">
            <li>yad vā pramāṇam evedaṃ samyaktve 'nyatvam ucyate |</li>
            <li>dhiruddhāvyabhicāritvaṃ bādho vāpy anumānataḥ | 2.183 ||</li>
          </ul>
        </li>
        <li class="verse" id="v2-184">
          <ul class="padas">
            <li>codanājanitā buddhiḥ pramāṇaṃ doṣavarjitaiḥ |</li>
            <li>kāraṇair janyamānatvāl liṅgāptoktyakṣabuddhivat | 2.184 ||</li>
          </ul>
        </li>
        <li class="verse" id="v2-185">
          <ul class="padas">
            <li>tathānāptāpraṇītoktijanyatvād bādhavarjanāt |</li>
            <li>deśakālādibhedādau cāptoktipratyayo yathā || 2.185 ||</li>
          </ul>
        </li>
        <li class="verse" id="v2-186">
          <ul class="padas">
            <li>akartṛkatvasiddhyā ca hetutvaṃ sādhayiṣyate |<span class="pb rich-text" data-page="76">(p.76)</span><br class="pb-br rich-text"/></li>
            <li>evamādyavabudhyāyaṃ nānyatvād ity avocata | 2.186 ||</li>
          </ul>
        </li>
        <li class="verse" id="v2-187">
          <ul class="padas">
            <li>pratyakṣas tv iti dārḍhyaṃ vā prāthamyaṃ vāpi lakṣayet |</li>
            <li>svarūpataḥ pramāṇatvaṃ mithyātvaṃ pararūpataḥ || 2.187 ||</li>
          </ul>
        </li>
        <li class="verse" id="v2-188">
          <ul class="padas">
            <li>jñānābhāvaś ca mithyātvaṃ dvayasyāsambhavād yadi |</li>
            <li>pratyakṣaṃ tatpareṣāṃ ca siddham asyānumānataḥ || 2.188 ||</li>
          </ul>
        </li>
        <li class="verse" id="v2-189">
          <ul class="padas">
            <li>yathā ca tava mithyātvaṃ sādhanaṃ sādhayed idam |</li>
            <li>tathā ca bādhakādhīnaṃ mithyātvam api sādhayet || 2.189 ||</li>
          </ul>
        </li>
        <li class="verse" id="v2-190">
          <ul class="padas">
            <li>dharma ity upasaṃhārye yacchreyaskarabhāṣaṇam |</li>
            <li>taddharmapadavācyārthanirūpaṇavivakṣayā || 2.190 ||<span class="pb rich-text" data-page="77">(p.77)</span><br class="pb-br rich-text"/></li>
          </ul>
        </li>
        <li class="verse" id="v2-191">
          <ul class="padas">
            <li>śreyo hi puruṣaprītiḥ sā dravyaguṇakarmabhiḥ |</li>
            <li>codanālakṣaṇaiḥ sādhyā tasmāt teṣv eva dharmatā || 2.191 ||</li>
          </ul>
        </li>
        <li class="verse" id="v2-192">
          <ul class="padas">
            <li>anyat sādhyam adṛṣṭvaiva yāgādīnanuniṣṭhataḥ |</li>
            <li>dhārmikatvasamākhyānaṃ tadyogād iti gamyate || 2.192 ||</li>
          </ul>
        </li>
        <li class="verse" id="v2-193">
          <ul class="padas">
            <li>paśvādīni ca dharmasya phalānīti vyavasthitam |</li>
            <li>citrāgodohanādīnāṃ tāny uktāni phalāni ca || 2.193 ||</li>
          </ul>
        </li>
        <li class="verse" id="v2-194">
          <ul class="padas">
            <li>tasmāt teṣv eva dharmatvam, dhrmāṇīti ca darśanāt |</li>
            <li>liṅgasaṃkhyāvinirmukto dharmaśabdo nidarśanam | 2.194 ||<span class="pb rich-text" data-page="78">(p.78)</span><br class="pb-br rich-text"/></li>
          </ul>
        </li>
        <li class="verse" id="v2-195">
          <ul class="padas">
            <li>antaḥkaraṇavṛttau vā vāsanāyāṃ ca cetasaḥ |</li>
            <li>pudgaleṣu ca puṇyeṣu nṛguṇe 'pūrvajanmani || 2.195 ||</li>
          </ul>
        </li>
        <li class="verse" id="v2-196">
          <ul class="padas">
            <li>prayogo dharmaśabdasya na dṛṣṭaḥ, na ca sādhanam |</li>
            <li>puruṣārthasya te jñātuṃ śakyante codanādibhiḥ || 2.196 ||</li>
          </ul>
        </li>
        <li class="verse" id="v2-197">
          <ul class="padas">
            <li>na ca vastvantaraṃ śakyam apūrvaṃ svargayāgayoḥ |</li>
            <li>jñātuṃ sādhanabhūtaṃ vā sādhyaṃ vā nāpy ato 'nyathā | 2.197 ||</li>
          </ul>
        </li>
        <li class="verse" id="v2-198">
          <ul class="padas">
            <li>śrutasādhanasādhyatvatyāgenāśrutakalpanā |</li>
            <li>prasajyetāsya tādrūpye vyatireke tv arūpatā || 2.198 ||<span class="pb rich-text" data-page="79">(p.79)</span><br class="pb-br rich-text"/></li>
          </ul>
        </li>
        <li class="verse" id="v2-199">
          <ul class="padas">
            <li>tasmāt phale pravṛttasya yāgādeḥ śaktimātrakam |</li>
            <li>utpattau vāpi paśvāder apūrvaṃ na tataḥ pṛthak || 2.199 ||</li>
          </ul>
        </li>
        <li class="verse" id="v2-200">
          <ul class="padas">
            <li>śaktayaḥ sarvabhāvānāṃ bhāvaśabdair viśeṣataḥ |</li>
            <li>nopākhyāyanta ityevaṃ nāpūrvaṃ dharmaśabdatā | 2.200 ||</li>
          </ul>
        </li>
        <li class="verse" id="v2-201">
          <ul class="padas">
            <li>purastāc codanāśabdo vidhāv eva vyavasthitaḥ |</li>
            <li>na ca tallakṣaṇā hiṃsā pratyudāharaṇaṃ katham || 2.201 ||<span class="pb rich-text" data-page="80">(p.80)</span><br class="pb-br rich-text"/></li>
          </ul>
        </li>
        <li class="verse" id="v2-202">
          <ul class="padas">
            <li>codanālakṣaṇo yaś ca śyenādir hi gamyate |</li>
            <li>niṣedhābhāvatas tasya kathaṃ brūyād anarthatā || 2.202 ||</li>
          </ul>
        </li>
        <li class="verse" id="v2-203">
          <ul class="padas">
            <li>yady api syād vidhispṛṣṭe niṣedho naiva tādṛśaḥ |</li>
            <li>vijñāyate hy anarthatvaṃ ṣoḍaśigrahaṇādivat || 2.203 ||</li>
          </ul>
        </li>
        <li class="verse" id="v2-204">
          <ul class="padas">
            <li>codanālakṣaṇaṃ coktvā niṣiddhatvād virudhyate |</li>
            <li>śyenādāv upadiṣṭe ca hiṃsā hīti na yujyate || 2.204 ||</li>
          </ul>
        </li>
        <li class="verse" id="v2-205">
          <ul class="padas">
            <li>hiṃsā hi phalam eteṣāṃ bhinnā tebhyaḥ svarūpataḥ |</li>
            <li>sā hi prāṇaviyogātmā śyenas tatrāsivatpṛthak || 2.205 ||</li>
          </ul>
        </li>
        <li class="verse" id="v2-206">
          <ul class="padas">
            <li>upadeśābhidhānaṃ ca nāvidheye 'vakalpate |<span class="pb rich-text" data-page="81">(p.81)</span><br class="pb-br rich-text"/></li>
            <li>śyenāder avidhāne ca kasyānyasya vidheyatā || 2.206 ||</li>
          </ul>
        </li>
        <li class="verse" id="v2-207">
          <ul class="padas">
            <li>sarvatrāvasthito nyāyo bhāvanāṃśadvaye vidhiḥ |</li>
            <li>sa bādhyeta, iha ye cāmī jyotiṣṭomādayo matāḥ || 2.207 ||</li>
          </ul>
        </li>
        <li class="verse" id="v2-208">
          <ul class="padas">
            <li>dharmatvena na te 'pi syur hiṃsāsādhanakā hi te |</li>
            <li>na cāvidhīyamānasya phalatatsādhanāṅgatā || 2.208 ||</li>
          </ul>
        </li>
        <li class="verse" id="v2-209">
          <ul class="padas">
            <li>sādhanatvena vihitaṃ na cāvihitam ucyate |</li>
            <li>sādhyatvena vidhānaṃ tu naiveṣṭaṃ lokavedayoḥ || 2.209 ||</li>
          </ul>
        </li>
        <li class="verse" id="v2-210">
          <ul class="padas">
            <li>tenaivamarthaśabdasya prayojanam ihocyate |<span class="pb rich-text" data-page="82">(p.82)</span><br class="pb-br rich-text"/></li>
            <li>pravṛttau vā nivṛttau vā yā śabdaśravaṇena dhīḥ | 2.210 ||</li>
          </ul>
        </li>
        <li class="verse" id="v2-211">
          <ul class="padas">
            <li>sā codaneti sāmānyaṃ lakṣaṇaṃ hṛdaye sthitam |</li>
            <li>pravartakagṛhītis tu syād udāharaṇārthatā || 2.211 ||</li>
          </ul>
        </li>
        <li class="verse" id="v2-212">
          <ul class="padas">
            <li>tātparye hy arthaśabdasya neyaṃ vyākhyopapadyate |</li>
            <li>arthagrahaṇalabhyaṃ vā tatpravartakabhāṣaṇam | 2.212 ||</li>
          </ul>
        </li>
        <li class="verse" id="v2-213">
          <ul class="padas">
            <li>dharme pramāṇabhūtāyās tad vā lakṣaṇam uktavān |</li>
            <li>evaṃ sati vidhibhyaḥ syād vidheyārthāvadhāraṇam || 2.213 ||</li>
          </ul>
        </li>
        <li class="verse" id="v2-214">
          <ul class="padas">
            <li>niṣedhebhyo niṣedhyānām anarthatvena nirṇayaḥ |</li>
            <li>tenārthagrahaṇenoktā vidheyasyeha dharmatā || 2.214 ||</li>
          </ul>
        </li>
        <li class="verse" id="v2-215">
          <ul class="padas">
            <li>niṣedhyānām anarthatvam arthasiddhaṃ na sūtritam |</li>
            <li>tasmād ubhayam ityatra vidheyapratiṣedhyayoḥ || 2.215 ||</li>
          </ul>
        </li>
        <li class="verse" id="v2-216">
          <ul class="padas">
            <li>yāgādibrahmahatyādivargayoḥ syān nidarśanam |<span class="pb rich-text" data-page="83">(p.83)</span><br class="pb-br rich-text"/></li>
            <li>śyenādīnāṃ vidheyatvādiṣṭasyāpi ca sādhanāt || 2.216 ||</li>
          </ul>
        </li>
        <li class="verse" id="v2-217">
          <ul class="padas">
            <li>upacārād anarthatvaṃ phaladvāreṇa varṇyate |</li>
            <li>pratiṣiddhā hi setyatra sphuṭam etat kariṣyate || 2.217 ||</li>
          </ul>
        </li>
        <li class="verse" id="v2-218">
          <ul class="padas">
            <li>hiṃsā hīti ca yac cāpi brūte nābhicared iti |</li>
            <li>śyenādīnāṃ svarūpe tu nottaragranthasaṅgatiḥ || 2.218 ||</li>
          </ul>
        </li>
        <li class="verse" id="v2-219">
          <ul class="padas">
            <li>vihitatvān niṣedhasya pravṛttis teṣu durlabhā |</li>
            <li>yadā tu codanāśabdo vidhāveva vyavasthitaḥ | 2.219 ||</li>
          </ul>
        </li>
        <li class="verse" id="v2-220">
          <ul class="padas">
            <li>tadobhayādiko granthaḥ sadhyasādhanasaṃśritaḥ |</li>
            <li>sādhyasādhanasambandhe vidhinā pratipādite || 2.220 ||</li>
          </ul>
        </li>
        <li class="verse" id="v2-221">
          <ul class="padas">
            <li>lakṣyamāṇatvam ubhayoḥ, dvividhaṃ ca phalaṃ kratoḥ |</li>
            <li>svargādi prāpyate tatra pratiṣedhānatikramāt || 2.221 ||</li>
          </ul>
        </li>
        <li class="verse" id="v2-222">
          <ul class="padas">
            <li>atikrameṇa hiṃsādi, <span class="pb rich-text" data-page="84">(p.84)</span><br class="pb-br rich-text"/>  śāstrāntaranirīkṣayā |</li>
            <li>phalāṃśe bhāvanāyāś ca pratyayo na vidhāyakaḥ || 2.222 ||</li>
          </ul>
        </li>
        <li class="verse" id="v2-223">
          <ul class="padas">
            <li>vakṣyate, jaiminiś cāha tasya lipsārthalakṣaṇā |</li>
            <li>tena sāmānyataḥ prāpto vidhinā na nivāritaḥ || 2.223 ||</li>
          </ul>
        </li>
        <li class="verse" id="v2-224">
          <ul class="padas">
            <li>phalāṃśopanipātinyā hiṃsāyāḥ pratiṣedhakaḥ |</li>
            <li>anarthaprāptihetutvaṃ bodhyate tatra yady api || 2.224 ||</li>
          </ul>
        </li>
        <li class="verse" id="v2-225">
          <ul class="padas">
            <li>śyenasvarūpaṃ nānarthas tatphalasya tv anarthatā |</li>
            <li>parastūbhayam ityādeḥ phalasyāpi vidheyatām || 2.225 ||</li>
          </ul>
        </li>
        <li class="verse" id="v2-226">
          <ul class="padas">
            <li>bhāvanāntargatatvād vā matvānarthatvam ākṣipat |<span class="pb rich-text" data-page="85">(p.85)</span><br class="pb-br rich-text"/></li>
            <li>naivetyetāvatā cāsya vidheyatvanirākriyā || 2.226 ||</li>
          </ul>
        </li>
        <li class="verse" id="v2-227">
          <ul class="padas">
            <li>kiṃ vidheyam idānīṃ syād āha śyenādayas tv iti |</li>
            <li>praśnāpākaraṇe cātra tavyo vidhivivakṣayā || 2.227 ||</li>
          </ul>
        </li>
        <li class="verse" id="v2-228">
          <ul class="padas">
            <li>prayukto na tu sādhye 'rthe, dvaye 'py anupayogataḥ |</li>
            <li>anarthasyāpi sādhyatvam avidheyasya hīṣyate || 2.228 ||</li>
          </ul>
        </li>
        <li class="verse" id="v2-229">
          <ul class="padas">
            <li>sādhyatvarahite ceṣṭā vidheye nityam arthatā |</li>
            <li>śatuś ca lakṣaṇārthatvaṃ teṣāṃ cāpy upadeśanam || 2.229 ||</li>
          </ul>
        </li>
        <li class="verse" id="v2-230">
          <ul class="padas">
            <li>bruvan sphuṭīkarotīṣṭam upadeśo hi nānyathā |<span class="pb rich-text" data-page="86">(p.86)</span><br class="pb-br rich-text"/></li>
            <li>vidhitvamādiśabdāt syād itikartavyatāsv api | 2.230 ||</li>
          </ul>
        </li>
        <li class="verse" id="v2-231">
          <ul class="padas">
            <li>tasmāt phalāṃśe yā hiṃsā vaidikī sā niṣidhyate |</li>
            <li>aṃśadvaye tu yā nāma tanniṣedhābhidhāyinām || 2.231 ||</li>
          </ul>
        </li>
        <li class="verse" id="v2-232">
          <ul class="padas">
            <li>aviśeṣeṇa yacchāstraṃ śirovad iti cottaram |</li>
            <li>niṣedhenānavaṣṭabdhe viṣaye na hy anarthatā | 2.232 ||</li>
          </ul>
        </li>
        <li class="verse" id="v2-233">
          <ul class="padas">
            <li>pratyakṣāder aśakyatvāt kalpyate niṣpramāṇikā |</li>
            <li>na hi hiṃsādyanuṣṭhāne tadānīṃ doṣadarśanam || 2.233 ||</li>
          </ul>
        </li>
        <li class="verse" id="v2-234">
          <ul class="padas">
            <li>bāhye 'pi vicikitsā tu śāstrādevopajāyate |</li>
            <li>hiṃsyamānasya duḥkhitvaṃ dṛśyate yan na tāvatā || 2.234 ||</li>
          </ul>
        </li>
        <li class="verse" id="v2-235">
          <ul class="padas">
            <li>karturduḥkhānumānaṃ syāt, tadānīṃ tadviparyayaḥ |</li>
            <li>viṣaye 'syāḥ phalaṃ yādṛk pretya krtus tathāvidham || 2.235 ||</li>
          </ul>
        </li>
        <li class="verse" id="v2-236">
          <ul class="padas">
            <li>hiṃsā kriyāviśeṣatvāt sūte śāstroktadānavat |<span class="pb rich-text" data-page="87">(p.87)</span><br class="pb-br rich-text"/></li>
            <li>ya evamāha, tasyāpi gurustrīgamanādibhiḥ || 2.236 ||</li>
          </ul>
        </li>
        <li class="verse" id="v2-237">
          <ul class="padas">
            <li>surāpānādibhiś cāpi vipakṣair vyabhicāritā |</li>
            <li>viruddhatā ca, yādṛgdhi dānais tādṛk phalaṃ bhavet || 2.237 ||</li>
          </ul>
        </li>
        <li class="verse" id="v2-238">
          <ul class="padas">
            <li>vidhigamyaphalāvāptiḥ, aduḥkhātmakatā tathā |</li>
            <li>na ca yā sampradānasya prītis tādṛk phalaṃ śrutam || 2.238 ||</li>
          </ul>
        </li>
        <li class="verse" id="v2-239">
          <ul class="padas">
            <li>dātus tena hi dṛṣṭāntaḥ sādhyahīnaḥ pratīyate |</li>
            <li>sampradānaṃ ca dāne te viṣayaḥ karma hiṃsane || 2.239 ||</li>
          </ul>
        </li>
        <li class="verse" id="v2-240">
          <ul class="padas">
            <li>vaiṣamyam, sampradāne tu pakṣe tv etadviruddhatā |</li>
            <li>prīyate sampradānaṃ hi devateti mataṃ tava || 2.240 ||</li>
          </ul>
        </li>
        <li class="verse" id="v2-241">
          <ul class="padas">
            <li>dṛṣṭānte karma dānaṃ cet, <span class="pb rich-text" data-page="88">(p.88)</span><br class="pb-br rich-text"/>  tasya kīdṛk phalaṃ bhavet |</li>
            <li>japahomādidṛṣṭāntāt parapīḍādivarjanāt || 2.241 ||</li>
          </ul>
        </li>
        <li class="verse" id="v2-242">
          <ul class="padas">
            <li>coditatvasya hetutvād viruddhāvyabhicāritā |</li>
            <li>vihitapratiṣiddhatve muktvānyan na ca kāraṇam || 2.242 ||</li>
          </ul>
        </li>
        <li class="verse" id="v2-243">
          <ul class="padas">
            <li>dharmādharmāvabodhasya tenāyuktānumānagīḥ |</li>
            <li>anugrahāc ca dharmatvaṃ pīḍātaś cāpy adharmatām || 2.243 ||</li>
          </ul>
        </li>
        <li class="verse" id="v2-244">
          <ul class="padas">
            <li>vadato japasīdhvādipānādau nobhayaṃ bhavet |</li>
            <li>krośatā hṛdayenāpi gurudārābhigāminām || 2.244 ||</li>
          </ul>
        </li>
        <li class="verse" id="v2-245">
          <ul class="padas">
            <li>bhūyān dharmaḥ prasajyeta bhūyasī hy upakāritā |</li>
            <li>anumānapradhānasya pratiṣedhānapekṣiṇaḥ || 2.245 ||</li>
          </ul>
        </li>
        <li class="verse" id="v2-246">
          <ul class="padas">
            <li>hṛdayakrośanaṃ kasmād dṛṣṭāṃ pīḍām apaśyataḥ |</li>
            <li>poḍātaś cāpy adharmatvaṃ tathā pīḍām adharmataḥ || 2.246 ||</li>
          </ul>
        </li>
        <li class="verse" id="v2-247">
          <ul class="padas">
            <li>anyonyāśrayam āpnoti vinā śāstreṇa sādhayan |</li>
            <li>evamādāv aśāstrajñomleccho nodvijate kva cit || 2.247 ||</li>
          </ul>
        </li>
        <li class="verse" id="v2-248">
          <ul class="padas">
            <li>tasya nādharmayogaḥ syāt pūrvoktā yadi kalpanā |<span class="pb rich-text" data-page="89">(p.89)</span><br class="pb-br rich-text"/></li>
            <li>tasmād anugrahaṃ pīḍāṃ tadabhāvam apāsya ca | 2.248 ||</li>
          </ul>
        </li>
        <li class="verse" id="v2-249">
          <ul class="padas">
            <li>dharmādharmārthibhir nityaṃ mṛgyau vidhiniṣedhakau |</li>
            <li>kva cid asyā niṣiddhatvāc chaktiḥ śāstreṇa bodhitā || 2.249 ||</li>
          </ul>
        </li>
        <li class="verse" id="v2-250">
          <ul class="padas">
            <li>pratyavāyanimittatve vidhinā nāpagacchati |</li>
            <li>śāstreṇa na hi śaktīnām āvāpodvāpanakriyāḥ || 2.250 ||</li>
          </ul>
        </li>
        <li class="verse" id="v2-251">
          <ul class="padas">
            <li>vidyamānā hi kathyante śaktayo dravyakarmaṇām |</li>
            <li>tad eva cedaṃ karmeti śāstram evānudhāvatā || 2.251 ||</li>
          </ul>
        </li>
        <li class="verse" id="v2-252">
          <ul class="padas">
            <li>hiṃsādīnām adharmatvaṃ kathyate nānumānataḥ |</li>
            <li>evaṃ ye nipuṇaṃ prāhus tair apy etat parīkṣyatām || 2.252 ||</li>
          </ul>
        </li>
        <li class="verse" id="v2-253">
          <ul class="padas">
            <li>surāpānādibhiḥ śūdraḥ kiṃ yāti narakaṃ kṛtaiḥ |</li>
            <li>vaiśyastomena vā kiṃ syād viprarājanyayoḥ phalam || 2.253 ||</li>
          </ul>
        </li>
        <li class="verse" id="v2-254">
          <ul class="padas">
            <li>pañcamyām iṣṭikaraṇānmadhyāhne cāgnihotrataḥ |</li>
            <li>tasmād yady ādṛśaṃ karma yatphalotpattiśaktikam || 2.254 ||</li>
          </ul>
        </li>
        <li class="verse" id="v2-255">
          <ul class="padas">
            <li>śāstreṇa gamyate tasya tādṛśasyaiva tat phalam |</li>
            <li>hiṃsā cāṃśadvayādanyā yā tasyāḥ pratiṣedhajam || 2.255 ||</li>
          </ul>
        </li>
        <li class="verse" id="v2-256">
          <ul class="padas">
            <li>pratyavāyārthatājñānam, vidhinānyatra vāryate |<span class="pb rich-text" data-page="90">(p.90)</span><br class="pb-br rich-text"/></li>
            <li>jñānam eva ca śaktīnāṃ nāvāpodvāpanakriyāḥ || 2.256 ||</li>
          </ul>
        </li>
        <li class="verse" id="v2-257">
          <ul class="padas">
            <li>jñāyante śāstratas tāstu kriyābhedavyavasthitāḥ |</li>
            <li>vyavasthāḥ śaktibhedānāṃ dṛṣṭārtheṣv api karmasu || 2.257 ||</li>
          </ul>
        </li>
        <li class="verse" id="v2-258">
          <ul class="padas">
            <li>abhinnatve 'pi dṛśyante bhujeḥ svasthātur eṣv api |</li>
            <li>rūpābhede 'pi hiṃsāder bhedo 'ṅgānaṅgakāritaḥ || 2.258 ||</li>
          </ul>
        </li>
        <li class="verse" id="v2-259">
          <ul class="padas">
            <li>tathāpy ekaphalatvaṃ cet kriyātvāt sarvasaṅkaraḥ |</li>
            <li>yajitvādyaviśeṣāc ca citrādiphalatulyatā || 2.259 ||</li>
          </ul>
        </li>
        <li class="verse" id="v2-260">
          <ul class="padas">
            <li>bhedāt tatra vyavasthā ced ihāpyevaṃ bhaviṣyati |</li>
            <li>vidhīnāṃ vāpi sarveṣāṃ sākṣād vyavahito 'pi vā || 2.260 ||</li>
          </ul>
        </li>
        <li class="verse" id="v2-261">
          <ul class="padas">
            <li>puruṣārthaḥ phalaṃ tena nānartho 'taḥ pratīyate |</li>
            <li>na caiṣu śrūyate 'narthaḥ, niṣedhān na ca kalpyate || 2.261 ||</li>
          </ul>
        </li>
        <li class="verse" id="v2-262">
          <ul class="padas">
            <li>na ca prakaraṇasthatvāt puruṣārthaḥ phalaṃ bhavet |</li>
            <li>karmopakāraḥ kalpyas tu dṛṣṭo 'dṛṣṭo 'tha vā punaḥ || 2.262 ||<span class="pb rich-text" data-page="91">(p.91)</span><br class="pb-br rich-text"/></li>
          </ul>
        </li>
        <li class="verse" id="v2-263">
          <ul class="padas">
            <li>kalpanāvasaras tatra nānarthasyānapekṣaṇāt |</li>
            <li>kratvarthaś cāpi saṃskāraḥ paśor nārādupakriyā || 2.263 ||</li>
          </ul>
        </li>
        <li class="verse" id="v2-264">
          <ul class="padas">
            <li>dṛṣṭaiva tv avadānānāṃ niṣpattiḥ kratvapekṣitā |</li>
            <li>abhicāre 'py upāyasthā hiṃsā nādharma ucyate | 2.264 ||</li>
          </ul>
        </li>
        <li class="verse" id="v2-265">
          <ul class="padas">
            <li>tasmād anaṅgabhūtāyāṃ hiṃsāyām etad ucyate |</li>
            <li>uddeśāc ca phalatvena śyenādau na vidhīyate || 2.265 ||</li>
          </ul>
        </li>
        <li class="verse" id="v2-266">
          <ul class="padas">
            <li>bhāvanāvidhir apy eva phalāṃśād vinivartate |</li>
            <li>ataḥ svato na dharmatvaṃ śyenāder nāpy adharmatā || 2.266 ||</li>
          </ul>
        </li>
        <li class="verse" id="v2-267">
          <ul class="padas">
            <li>phalānarthānubandhitvāt taddvāreṇopacaryate |</li>
            <li>nirākāṅkṣasya caikena śyenasya na phaladvayam || 2.267 ||<span class="pb rich-text" data-page="92">(p.92)</span><br class="pb-br rich-text"/></li>
          </ul>
        </li>
        <li class="verse" id="v2-268">
          <ul class="padas">
            <li>tasmāt kriyāntarād eva hiṃsāto 'nartha ucyate |</li>
            <li>phalato 'pi ca yatkarma nānarthenānubadhyate || 2.268 ||</li>
          </ul>
        </li>
        <li class="verse" id="v2-269">
          <ul class="padas">
            <li>kevalaprītihetutvāt taddharmatvena hīṣyate |</li>
            <li>nanu ceṣṭābhyupāyatvāt śyenāder dharmatā bhavet || 2.269 ||</li>
          </ul>
        </li>
        <li class="verse" id="v2-270">
          <ul class="padas">
            <li>phalaṃ tāvad adharmo 'sya śyenādeḥ sampradhāryate |</li>
            <li>yadi yeneṣṭasiddhiḥ syād anuṣṭhānānubandhinī || 2.270 ||</li>
          </ul>
        </li>
        <li class="verse" id="v2-271">
          <ul class="padas">
            <li>tasya dharmatvam ucyeta tataḥ śyenādivarjanam |</li>
            <li>yadā tu codanāgamyaḥ kāryākāryānapekṣayā || 2.271 ||</li>
          </ul>
        </li>
        <li class="verse" id="v2-272">
          <ul class="padas">
            <li>dharmaḥ prītinimittaṃ syāt tadā śyene 'pi dharmatā |</li>
            <li>yadi tv aprītihetur yaḥ sākṣād vyavahito 'pi vā || 2.272 ||</li>
          </ul>
        </li>
        <li class="verse" id="v2-273">
          <ul class="padas">
            <li>so 'dharmaś codanārthaḥ syāt tadā śyene 'py adharmatā |</li>
            <li>yas tu hiṃsātvasādharmyād bāhyavaccodanāsv api || 2.273 ||</li>
          </ul>
        </li>
        <li class="verse" id="v2-274">
          <ul class="padas">
            <li>vaded anarthahetutvaṃ tasyāpy āgamabādhanam |</li>
            <li>tam anādṛtya yo brūyād yāgāder apy asau vadet || 2.274 ||</li>
          </ul>
        </li>
        <li class="verse" id="v2-275">
          <ul class="padas">
            <li>svargādisādhanāśaktiṃ kriyātvād bhojanādivat |<span class="pb rich-text" data-page="93">(p.93)</span><br class="pb-br rich-text"/></li>
            <li>gītāmantrārthavādair yā kalpyate 'narthahetutā || 2.275 ||</li>
          </ul>
        </li>
        <li class="verse" id="v2-276">
          <ul class="padas">
            <li>pratyakṣaśrutibādhyatvāt sānyārthatvena nīyate |</li>
            <li>śiṣyān pratyaviśiṣṭatvāt sūtravaidikavākyayoḥ || 2.276 ||</li>
          </ul>
        </li>
        <li class="verse" id="v2-277">
          <ul class="padas">
            <li>aśakteś cobhayoḥ sāmyān na sūtreṣv ity anuttaram |</li>
            <li>prāguktaparisaṃkhyāyāḥ phalam etat prakāśyate || 2.277 ||</li>
          </ul>
        </li>
        <li class="verse" id="v2-278">
          <ul class="padas">
            <li>sūtreṣu hy anayā yuktyā gatir eṣāpi yujyate |</li>
            <li>tasmād āvartate sūtram, tantraṃ vā śaktibhedataḥ || 2.278 ||<span class="pb rich-text" data-page="94">(p.94)</span><br class="pb-br rich-text"/></li>
          </ul>
        </li>
        <li class="verse" id="v2-279">
          <ul class="padas">
            <li>ekadeśānumānād vā dve sūtre parikalpite |</li>
            <li>itaretarasāmīpyād etāv eva parasparam || 2.279 ||</li>
          </ul>
        </li>
        <li class="verse" id="v2-280">
          <ul class="padas">
            <li>kalpyete vākyaśeṣāya nānyāvayavakalpanā |</li>
            <li>viśiṣṭārthānuvāditvād atha vety api bhāṣite || 2.280 ||</li>
          </ul>
        </li>
        <li class="verse" id="v2-281">
          <ul class="padas">
            <li>vākyabhedaḥ sa eveti saṃjñātantratvam uttaram |</li>
            <li>arthaṃ vā pratyupādānāt saṃjñālakṣaṇaśabdayoḥ | 2.281 ||</li>
          </ul>
        </li>
        <li class="verse" id="v2-282">
          <ul class="padas">
            <li>tantraṃ lakṣaṇaśabdo vā vācyo dharmārthaśabdayoḥ |</li>
            <li>dharme sāmānyataḥ siddhe pramāṇaṃ kathyate yadā || 2.282 ||</li>
          </ul>
        </li>
        <li class="verse" id="v2-283">
          <ul class="padas">
            <li>vṛttam eva tadārthatvaṃ kimarthaṃ punarucyate |<span class="pb rich-text" data-page="95">(p.95)</span><br class="pb-br rich-text"/></li>
            <li>codanālakṣaṇatvasya dharmaṃ prati vidheyatā || 2.283 ||</li>
          </ul>
        </li>
        <li class="verse" id="v2-284">
          <ul class="padas">
            <li>labhyate 'rthānuvādena saṃśayo hy anyathā bhavet |</li>
            <li>tathā ca ye 'py anarthasya sādhanatvena kalpitāḥ || 2.284 ||</li>
          </ul>
        </li>
        <li class="verse" id="v2-285">
          <ul class="padas">
            <li>niṣedhais te 'pi dharmāḥ syuś codanālakṣaṇatvataḥ |</li>
            <li>tasmād arthāparityāgād ekārthagrahaṇaṃ yathā || 2.285 ||</li>
          </ul>
        </li>
        <li class="verse" id="v2-286">
          <ul class="padas">
            <li>labhyate vacanavyaktyā sā syād arthānuvādataḥ |</li>
            <li>viśeṣaṇād vinā caitadarthasāmarthyakāritam || 2.286 ||<span class="pb rich-text" data-page="96">(p.96)</span><br class="pb-br rich-text"/></li>
          </ul>
        </li>
        <li class="verse" id="v2-287">
          <ul class="padas">
            <li>kathyate bhāṣyakāreṇa phalaṃ hiṃsādivarjanam || 2.287 ||</li>
          </ul>
        </li>
      </ul>
      <h1 id="3_nimittasūtra_NMS">§ 3 nimittasūtra NMS</h1>
      <ul class="verses">
        <li class="verse" id="v3-1">
          <ul class="padas">
            <li>pratijñāvyatirekeṇa bhāṣyakāreṇa yady api |</li>
            <li>vakṣyamāṇā svapakṣasya yuktiḥ pūrvaṃ nidarśitā || 3.1 ||</li>
          </ul>
        </li>
        <li class="verse" id="v3-2">
          <ul class="padas">
            <li>pratijñāmātram ityetajjaiminer matam ucyate |</li>
            <li>vṛttikāro 'dhikaṃ vāpi bhūtādi dvāram abravīt || 3.2 ||</li>
          </ul>
        </li>
      </ul>
      <h1 id="4_pratyakṣasūtra_PAS">§ 4 pratyakṣasūtra PAS</h1>
      <ul class="verses">
        <li class="verse" id="v4-1">
          <ul class="padas">
            <li>varṇyate sūtrabhedena yena pratyakṣalakṣaṇam |</li>
            <li>tena sūtrasya sambandho vācyaḥ pūrvapratijñayā || 4.1 ||</li>
          </ul>
        </li>
        <li class="verse" id="v4-2">
          <ul class="padas">
            <li>lakṣaṇasyābhidhānaṃ tu kenāṃśenopayujyate |</li>
            <li>kimarthaṃ cānumānāder lakṣaṇaṃ nātra kathyate || 4.2 ||</li>
          </ul>
        </li>
        <li class="verse" id="v4-3">
          <ul class="padas">
            <li>na tāvad apramāṇatvaṃ teṣāṃ nāpy akṣabuddhiṣu |</li>
            <li>śakyate 'ntargatir vaktuṃ na ca lakṣaṇatulyatā || 4.3 ||</li>
          </ul>
        </li>
        <li class="verse" id="v4-4">
          <ul class="padas">
            <li>na cāpi siddhir eṣāṃ syād arthāt pratyakṣalakṣaṇāt |</li>
            <li>na hi tatpūrvakaṃ sarvaṃ pramāṇam iti niścitam || 4.4 ||</li>
          </ul>
        </li>
        <li class="verse" id="v4-5">
          <ul class="padas">
            <li>pratyakṣalakṣaṇoktiś ca nānumānādilakṣaṇāt |</li>
            <li>vinā na sidhyatītyevamarthākṣepo na yujyate || 4.5 ||<span class="pb rich-text" data-page="98">(p.98)</span><br class="pb-br rich-text"/></li>
          </ul>
        </li>
        <li class="verse" id="v4-6">
          <ul class="padas">
            <li>tadetatpūrvakatve dhīr na ca tallakṣaṇād bhavet |</li>
            <li>tadukter vānumānādi kiṃ na syāt tadapūrvakam || 4.6 ||</li>
          </ul>
        </li>
        <li class="verse" id="v4-7">
          <ul class="padas">
            <li>na ca lakṣaṇabhedasya svarūpe yat tayor api |</li>
            <li>pratyakṣalakṣaṇād eṣāṃ kathañ cid avadhāraṇā || 4.7 ||</li>
          </ul>
        </li>
        <li class="verse" id="v4-8">
          <ul class="padas">
            <li>prasiddhatvād avācyatvaṃ pratyakṣe 'pi prasajyate |</li>
            <li>tenānyaparisaṃkhyārthaṃ sūtraṃ mūḍhena vocyate || 4.8 ||</li>
          </ul>
        </li>
        <li class="verse" id="v4-9">
          <ul class="padas">
            <li>na tv ekaṃ lakṣayed eṣu buddhipūrvaṃ kathañ cana |</li>
            <li>sambhavaty ekavākyatve vākyabhedaś ca neṣyate || 4.9 ||</li>
          </ul>
        </li>
        <li class="verse" id="v4-10">
          <ul class="padas">
            <li>na cāpy etena sūtreṇa pratyakṣaṃ lakṣyate sphuṭam |</li>
            <li>tadābhāse 'pi tulyatvāt, svapnajñānaikavarjanāt || 4.10 ||</li>
          </ul>
        </li>
        <li class="verse" id="v4-11">
          <ul class="padas">
            <li>taddhīndriyārthasambandhavyāpāreṇa vinā bhavet |</li>
            <li>kena cit samprayoge tu bhrāntyādi syān niyogataḥ || 4.11 ||<span class="pb rich-text" data-page="99">(p.99)</span><br class="pb-br rich-text"/></li>
          </ul>
        </li>
        <li class="verse" id="v4-12">
          <ul class="padas">
            <li>grāhyeṇānyena vety etat kṛtaṃ naiva viśeṣaṇam |</li>
            <li>samprayogasya yena syād viśeṣo vakṣyamāṇavat || 4.12 ||</li>
          </ul>
        </li>
        <li class="verse" id="v4-13">
          <ul class="padas">
            <li>asāmarthya ca matvāsya vṛttikāreṇa lakṣaṇe |</li>
            <li>tatsamprayoga ityevaṃ pāṭhāntaramṛdāhṛtam || 4.13 ||</li>
          </ul>
        </li>
        <li class="verse" id="v4-14">
          <ul class="padas">
            <li>tenānyenāpi saṃyoge cakṣurāder yadutthitam |</li>
            <li>viṣayāntaravijñānaṃ tatpratyakṣaṃ prasajyate || 4.14 ||</li>
          </ul>
        </li>
        <li class="verse" id="v4-15">
          <ul class="padas">
            <li>satsamprayoganirdeśo vyarthaś ced, etad eva hi |</li>
            <li>pratipādyaṃ parasyāpi lakṣaṇāsiddhir eva ca || 4.15 ||</li>
          </ul>
        </li>
        <li class="verse" id="v4-16">
          <ul class="padas">
            <li>svapnādīnāṃ nivṛttir vā phalaṃ tasya bhaviṣyati |</li>
            <li>tasmād vidhyanuvāditvaṃ nānukte lakṣaṇe bhavet || 4.16 ||</li>
          </ul>
        </li>
        <li class="verse" id="v4-17">
          <ul class="padas">
            <li>tena naiṣā vacovyaktir yatsatīndriyasaṅgame |<span class="pb rich-text" data-page="100">(p.100)</span><br class="pb-br rich-text"/></li>
            <li>vijñānaṃ jāyate tasya pratyakṣatvaṃ pratīyatām || 4.17 ||</li>
          </ul>
        </li>
        <li class="verse" id="v4-18">
          <ul class="padas">
            <li>pratyakṣaṃ yajjane siddhaṃ tasyaivandharmakatvataḥ |</li>
            <li>vidyamānopalambhatvaṃ tena dharme nimittatā || 4.18 ||</li>
          </ul>
        </li>
        <li class="verse" id="v4-19">
          <ul class="padas">
            <li>evaṃlakṣaṇatvaṃ ca na svarūpavivakṣayā |</li>
            <li>evaṃliṅgakam ityetad bhāṣyakāreṇa varṇyate || 4.19 ||</li>
          </ul>
        </li>
        <li class="verse" id="v4-20">
          <ul class="padas">
            <li>yato 'sti tatra dharmo 'yaṃ vidyamānopalambhanam |</li>
            <li>tasmāt tena prasiddhena gamyatām animittatā || 4.20 ||</li>
          </ul>
        </li>
        <li class="verse" id="v4-21">
          <ul class="padas">
            <li>pratyakṣatvamado hetuḥ śeṣaṃ hetuprasiddhaye |<span class="pb rich-text" data-page="101">(p.101)</span><br class="pb-br rich-text"/></li>
            <li>asmād ādau prasiddhatvād yogyartham abhidhīyate || 4.21 ||</li>
          </ul>
        </li>
        <li class="verse" id="v4-22">
          <ul class="padas">
            <li>prakṛtena ca sambandhaḥ śeṣāprāmāṇyadarśanāt |</li>
            <li>tadaprāmāṇyasiddhiś ca sambandhāder anīkṣaṇāt || 4.22 ||</li>
          </ul>
        </li>
        <li class="verse" id="v4-23">
          <ul class="padas">
            <li>śakyam anyāpramāṇatvam iti sūtrair na paṭhyate |</li>
            <li>na ca paryanuyogo 'tra lakṣaṇānupayogataḥ || 4.23 ||</li>
          </ul>
        </li>
        <li class="verse" id="v4-24">
          <ul class="padas">
            <li>na ca nyūnātirekādiprasaṅgo lakṣaṇaṃ prati |<span class="pb rich-text" data-page="102">(p.102)</span><br class="pb-br rich-text"/></li>
            <li>sarvathā lokasiddhatvād dharmo 'yaṃ tāvad iṣyate || 4.24 ||</li>
          </ul>
        </li>
        <li class="verse" id="v4-25">
          <ul class="padas">
            <li>tataś ca mṛgatṛṣṇādi na pratyakṣaṃ prasajyate |</li>
            <li>animittaprasaṅgas tu tasyāpi na nivāryate || 4.25 ||</li>
          </ul>
        </li>
        <li class="verse" id="v4-26">
          <ul class="padas">
            <li>atītānāgate 'py arthe sūkṣme vyavahite 'pi ca |</li>
            <li>pratyakṣaṃ yoginām iṣṭaṃ kaiś cin muktātmanām api || 4.26 ||</li>
          </ul>
        </li>
        <li class="verse" id="v4-27">
          <ul class="padas">
            <li>vidyamānopalambhatvam asiddhaṃ tatra tān prati |</li>
            <li>bhaviṣyattvasya vā hetor tadgrāhyair vyabhicāritā || 4.27 ||</li>
          </ul>
        </li>
        <li class="verse" id="v4-28">
          <ul class="padas">
            <li>mā bhūtāmiti tenāha lokasiddhaṃ sad ity ayam |</li>
            <li>na lokavyatiriktaṃ hi pratyakṣaṃ yoginām api || 4.28 ||</li>
          </ul>
        </li>
        <li class="verse" id="v4-29">
          <ul class="padas">
            <li>pratyakṣatvena tasyāpi vidyamānopalambhanam |</li>
            <li>satsamprayogajatvaṃ vāpy asmatpratyakṣavad bhavet || 4.29 ||<span class="pb rich-text" data-page="103">(p.103)</span><br class="pb-br rich-text"/></li>
          </ul>
        </li>
        <li class="verse" id="v4-30">
          <ul class="padas">
            <li>teṣām avartamāne 'rthe vā nāmotpadyate matiḥ |</li>
            <li>pratyakṣaṃ sā tatas tv eva nābhilāṣasmṛtādivat || 4.30 ||</li>
          </ul>
        </li>
        <li class="verse" id="v4-31">
          <ul class="padas">
            <li>loke cāpy aprasiddhatvāt pratyakṣatvapramāṇataḥ |</li>
            <li>pratibhāvad dvayāsattvaṃ sad ity etena kathyate || 4.31 ||</li>
          </ul>
        </li>
        <li class="verse" id="v4-32">
          <ul class="padas">
            <li>laukikī pratibhā yadvat pratyakṣādyanapekṣiṇī |</li>
            <li>na niścayāya paryāptā tathā syād yoginām api || 4.32 ||</li>
          </ul>
        </li>
        <li class="verse" id="v4-33">
          <ul class="padas">
            <li>avidyamānasaṃyogāt syāc cet pratyakṣadhīḥ kva cit |</li>
            <li>bhaviṣyaty api dharme syāc chaktety āha sad ity ayam || 4.33 ||<span class="pb rich-text" data-page="104">(p.104)</span><br class="pb-br rich-text"/></li>
          </ul>
        </li>
        <li class="verse" id="v4-34">
          <ul class="padas">
            <li>pratyakṣaḥ prāganuṣṭhānān na dharmo 'nuṣṭhito 'pi vā |</li>
            <li>phalasādhanarūpeṇa tadānīṃ yena nāsty asau || 4.34 ||</li>
          </ul>
        </li>
        <li class="verse" id="v4-35">
          <ul class="padas">
            <li>asmatpratyakṣavac cāpi vidyamānopalambhanam |</li>
            <li>pratyakṣaṃ dhyāyināṃ dharme pratyakṣatvāc ca neṣyate || 4.35 ||</li>
          </ul>
        </li>
        <li class="verse" id="v4-36">
          <ul class="padas">
            <li>avidyamānasaṃyogāt pratyakṣatvanirākṛtiḥ |</li>
            <li>yogināṃ kena labhyeta neṣṭaṃ sadgrahaṇaṃ yadi || 4.36 ||<span class="pb rich-text" data-page="105">(p.105)</span><br class="pb-br rich-text"/></li>
          </ul>
        </li>
        <li class="verse" id="v4-37">
          <ul class="padas">
            <li>saptamyāpi tu labhyeta sadarthaḥ, kalpanā punaḥ |</li>
            <li>pareṣāṃ vāraṇīyeti yatno jaimininā kṛtaḥ || 4.37 ||</li>
          </ul>
        </li>
        <li class="verse" id="v4-38">
          <ul class="padas">
            <li>samyagarthe ca saṃśabdo duṣprayoganivāraṇaḥ |</li>
            <li>prayoga indriyāṇāṃ ca vyāpāro 'rtheṣu kathyate || 4.38 ||</li>
          </ul>
        </li>
        <li class="verse" id="v4-39">
          <ul class="padas">
            <li>duṣṭatvāc chuktikāyogo vāryate, rajatekṣaṇāt |</li>
            <li>evaṃ saty anuvādatvaṃ lakṣaṇasyāpi sambhavet || 4.39 ||</li>
          </ul>
        </li>
        <li class="verse" id="v4-40">
          <ul class="padas">
            <li>tataś cāprāpyakāritvād yad bauddhaiḥ śrotracakṣuṣoḥ |<span class="pb rich-text" data-page="106">(p.106)</span><br class="pb-br rich-text"/></li>
            <li>lakṣaṇāvyāptisiddhyarthaṃ saṃyogo neti kīrtyate || 4.40 ||</li>
          </ul>
        </li>
        <li class="verse" id="v4-41">
          <ul class="padas">
            <li>prāpyagrahaṇapakṣe hi sāntarāgrahaṇaṃ kila |</li>
            <li>adhiṣṭānādhikaś cārtho na gṛhyeta tvagādivat || 4.41 ||</li>
          </ul>
        </li>
        <li class="verse" id="v4-42">
          <ul class="padas">
            <li>vyāpāramātravācitvād aviruddhaṃ tad atra naḥ |</li>
            <li>yadi vārthārjavasthānaṃ samprayogo 'tra varṇyate || 4.42 ||</li>
          </ul>
        </li>
        <li class="verse" id="v4-43">
          <ul class="padas">
            <li>yogyatālakṣaṇo vācyaḥ saṃyogaḥ kāryalakṣitaḥ |</li>
            <li>sāṃkhyādīn vā vinirjitya prāptipakṣo 'tra dūṣyatām || 4.43 ||</li>
          </ul>
        </li>
        <li class="verse" id="v4-44">
          <ul class="padas">
            <li>tayoś ca prāpyakāritvam indriyatvāt tvagādivat |</li>
            <li>ke cit tayoḥ śarīrāc ca bahirvṛttiṃ pracakṣate || 4.44 ||</li>
          </ul>
        </li>
        <li class="verse" id="v4-45">
          <ul class="padas">
            <li>cikitsādiprayogaś ca yo 'dhiṣṭhāne prayujyate |</li>
            <li>so 'pi tasyaiva saṃskāra ādheyasyopakārakaḥ || 4.45 ||</li>
          </ul>
        </li>
        <li class="verse" id="v4-46">
          <ul class="padas">
            <li>taddeśaś cāpi saṃskāraḥ sarvavyāptyartha ucyate |<span class="pb rich-text" data-page="107">(p.107)</span><br class="pb-br rich-text"/></li>
            <li>cakṣurādyupakāraś ca pādādāv api dṛśyate || 4.46 ||</li>
          </ul>
        </li>
        <li class="verse" id="v4-47">
          <ul class="padas">
            <li>tasmān naikāntataḥ śakyaṃ saṃskārāt tatra vartanam |</li>
            <li>bahirvṛttis tayoś ceṣṭā pṛthvagrā santatāpi ca || 4.47 ||</li>
          </ul>
        </li>
        <li class="verse" id="v4-48">
          <ul class="padas">
            <li>adhiṣṭhānādhikaṃ tena gṛhyate yatra yādṛśam |</li>
            <li>pṛthutvaṃ vṛttibhāge syād, dūre 'pi grahaṇaṃ tathā || 4.48 ||</li>
          </ul>
        </li>
        <li class="verse" id="v4-49">
          <ul class="padas">
            <li>dīpaprabhā yathā tasmin vinaśyati vinaśyati |</li>
            <li>tathā bahirgatāpy eṣā mūlacchedād vinaśyati || 4.49 ||</li>
          </ul>
        </li>
        <li class="verse" id="v4-50">
          <ul class="padas">
            <li>adhiṣṭhānapidhāne tu saty apy ucchinnayatnayā |</li>
            <li>tayārtho 'nupanītatvād ātmanā nānubhūyate || 4.50 ||</li>
          </ul>
        </li>
        <li class="verse" id="v4-51">
          <ul class="padas">
            <li>vicchinna iti buddhiḥ syād adhiṣṭhānam apekṣya ca |</li>
            <li>śabde tv ādhikyavicchedau bhrāntyaivoktāv asambhavāt || 4.51 ||<span class="pb rich-text" data-page="108">(p.108)</span><br class="pb-br rich-text"/></li>
          </ul>
        </li>
        <li class="verse" id="v4-52">
          <ul class="padas">
            <li>puruṣendriyaśabdau ca vyavadhānena kalpitau |</li>
            <li>puruṣo laukiko vā syād yo vāsmin sādhayiṣyate || 4.52 ||<span class="pb rich-text" data-page="109">(p.109)</span><br class="pb-br rich-text"/></li>
          </ul>
        </li>
        <li class="verse" id="v4-53">
          <ul class="padas">
            <li>vikriyā jñānarūpāsya na nityatve virotsyate |</li>
            <li>buddhijanmeti cāpy āha jāyamānapramāṇatām || 4.53 ||</li>
          </ul>
        </li>
        <li class="verse" id="v4-54">
          <ul class="padas">
            <li>vyāpāraḥ kārakāṇāṃ hi dṛṣṭo janmātirekataḥ |</li>
            <li>pramāṇe 'pi tathā mā bhūd iti janma vivakṣyate || 4.54 ||</li>
          </ul>
        </li>
        <li class="verse" id="v4-55">
          <ul class="padas">
            <li>na hi tat kṣaṇam apy āste, jāyate vāpramātmakam |</li>
            <li>yenārthagrahaṇe paścād vyāpriyetendriyādivat || 4.55 ||</li>
          </ul>
        </li>
        <li class="verse" id="v4-56">
          <ul class="padas">
            <li>tena janmaiva viṣaye buddher vyāpāra iṣyate |</li>
            <li>tad eva ca pramārūpaṃ tadvatī karaṇaṃ ca dhīḥ || 4.56 ||</li>
          </ul>
        </li>
        <li class="verse" id="v4-57">
          <ul class="padas">
            <li>janma cāvyatirekeṇa bhāṣyakāreṇa varṇitam |<span class="pb rich-text" data-page="110">(p.110)</span><br class="pb-br rich-text"/></li>
            <li>tac ca bhūtabhaviṣyattvāt kṛtaṃ buddher viśeṣaṇam || 4.57 ||</li>
          </ul>
        </li>
        <li class="verse" id="v4-58">
          <ul class="padas">
            <li>yadāpy aulūkyasiddhāntāt samavāyasya janmatā |</li>
            <li>buddhis tatrendriyādhīnā tena pratyakṣamaśnute || 4.58 ||</li>
          </ul>
        </li>
        <li class="verse" id="v4-59">
          <ul class="padas">
            <li>pramāṇaphalabhāvaś ca yayeṣṭaṃ parikalpyatām |</li>
            <li>sarvathāpy animittatvaṃ vidyamānopalambhanāt || 4.59 ||</li>
          </ul>
        </li>
        <li class="verse" id="v4-60">
          <ul class="padas">
            <li>yadvendriyaṃ pramāṇaṃ syāt tasya vārthena saṅgatiḥ |</li>
            <li>manaso vendriyair yoga ātmanā sarva eva vā || 4.60 ||</li>
          </ul>
        </li>
        <li class="verse" id="v4-61">
          <ul class="padas">
            <li>tadā jñānaṃ phalam, tatra vyāpārāc ca pramāṇatā |</li>
            <li>vyāpāro na yadā teṣāṃ tadā notpadyate phalam || 4.61 ||</li>
          </ul>
        </li>
        <li class="verse" id="v4-62">
          <ul class="padas">
            <li>na ca sarvātmanākṣeṇa sambandho 'rthasya vidyate |<span class="pb rich-text" data-page="111">(p.111)</span><br class="pb-br rich-text"/></li>
            <li>yena sarvārthabodhaḥ syāt tatpramāṇābhidhāyinām || 4.62 ||</li>
          </ul>
        </li>
        <li class="verse" id="v4-63">
          <ul class="padas">
            <li>prāptimātraṃ hi sambandho nendriyasyābhyupeyate |</li>
            <li>mā bhūt kāraṇamātreṇa tvacā rūpāvadhāraṇam || 4.63 ||</li>
          </ul>
        </li>
        <li class="verse" id="v4-64">
          <ul class="padas">
            <li>yathā pramāṇaniṣpattau yogyatvād indriyārthayoḥ |</li>
            <li>niyatā saṅgatir hetuḥ phale 'py evaṃ bhaviṣyati || 4.64 ||</li>
          </ul>
        </li>
        <li class="verse" id="v4-65">
          <ul class="padas">
            <li>yogasya dvyāśrayatve 'pi bhavatyanyatarāśrayaḥ |</li>
            <li>vyapadeśaḥ, atha vāpy akṣaṃ tatrāsādhāraṇaṃ bhavet || 4.65 ||<span class="pb rich-text" data-page="112">(p.112)</span><br class="pb-br rich-text"/></li>
          </ul>
        </li>
        <li class="verse" id="v4-66">
          <ul class="padas">
            <li>saṃyoge tv ātmamanasoḥ syāc ced viṣayabhinnatā |</li>
            <li>pramāṇaphalayoḥ, nāsau, arthe hi vyāpṛtaṃ dvayam || 4.66 ||</li>
          </ul>
        </li>
        <li class="verse" id="v4-67">
          <ul class="padas">
            <li>athāpy āśraya iṣṭas te na yogād viṣayāntaram |</li>
            <li>ātmasthatvena vijñānaṃ na bhinnaviṣayaṃ tataḥ || 4.67 ||</li>
          </ul>
        </li>
        <li class="verse" id="v4-68">
          <ul class="padas">
            <li>prakṛṣṭasādhanatvāc ca pratyāsatteḥ sa eva naḥ |</li>
            <li>karaṇaṃ tena nānyatra kārake syāt pramāṇatā || 4.68 ||</li>
          </ul>
        </li>
        <li class="verse" id="v4-69">
          <ul class="padas">
            <li>pramāṇe sarvasaṃyoge doṣo naiko 'pi vidyate |</li>
            <li>pramāṇaṃ tv indriyaṃ yasya tasyaiko viṣayaḥ sphuṭaḥ || 4.69 ||</li>
          </ul>
        </li>
        <li class="verse" id="v4-70">
          <ul class="padas">
            <li>pramāṇaphalate buddhyor viśeṣaṇaviśeṣyayoḥ |</li>
            <li>yadā tadāpi pūrvoktā bhinnārthatvanirākriyā || 4.70 ||<span class="pb rich-text" data-page="113">(p.113)</span><br class="pb-br rich-text"/></li>
          </ul>
        </li>
        <li class="verse" id="v4-71">
          <ul class="padas">
            <li>viśeṣaṇe tu boddhavye yadālocanamātrakam |</li>
            <li>prasūte niścayaṃ paścāt tasya prāmāṇyakalpanā || 4.71 ||</li>
          </ul>
        </li>
        <li class="verse" id="v4-72">
          <ul class="padas">
            <li>niścayas tu phalaṃ tatra, nāsāv ālocite tadā |</li>
            <li>tadā naiva pramāṇatvaṃ syād arthānavadhāraṇāt || 4.72 ||</li>
          </ul>
        </li>
        <li class="verse" id="v4-73">
          <ul class="padas">
            <li>hānādibuddhiphalatā pramāṇaṃ ced viśeṣyadhīḥ |</li>
            <li>upakārādisaṃsmṛtyā vyavāyaś cet, iyaṃ phalam || 4.73 ||</li>
          </ul>
        </li>
        <li class="verse" id="v4-74">
          <ul class="padas">
            <li>viṣayaikatvam icchaṃs tu yaḥ pramāṇaṃ phalaṃ vadet |</li>
            <li>sādhyasādhanayor bhedo laukikas tena bādhitaḥ || 4.74 ||</li>
          </ul>
        </li>
        <li class="verse" id="v4-75">
          <ul class="padas">
            <li>chedane khadiraprāpte palāśe na cchidā yathā |</li>
            <li>tathaiva paraśor loke cchidayā saha naikatā || 4.75 ||<span class="pb rich-text" data-page="114">(p.114)</span><br class="pb-br rich-text"/></li>
          </ul>
        </li>
        <li class="verse" id="v4-76">
          <ul class="padas">
            <li>bhavate bhedahānena rucitā viṣayaikatā |</li>
            <li>tattyāgena parebhyas tu bhedo rucim upāgataḥ || 4.76 ||</li>
          </ul>
        </li>
        <li class="verse" id="v4-77">
          <ul class="padas">
            <li>karaṇatvopacāras tu phale cet kalpyate tvayā |</li>
            <li>kathañ cid viṣayaikatvaṃ parair vā kiṃ na kalpyate || 4.77 ||</li>
          </ul>
        </li>
        <li class="verse" id="v4-78">
          <ul class="padas">
            <li>paricchedaphalatvena vṛttasyānantarasya naḥ |</li>
            <li>pramāṇatvaṃ bhavej jñāne pramāṇe tu paraṃ phalam || 4.78 ||</li>
          </ul>
        </li>
        <li class="verse" id="v4-79">
          <ul class="padas">
            <li>svasaṃvittiphalatvaṃ tu tanniṣedhān na yujyate |</li>
            <li>pramāṇe viṣayākāre bhinnārthatvān na yujyate || 4.79 ||<span class="pb rich-text" data-page="115">(p.115)</span><br class="pb-br rich-text"/></li>
          </ul>
        </li>
        <li class="verse" id="v4-80">
          <ul class="padas">
            <li>svākāraś ca svasaṃvittiṃ muktvā nānyaḥ pratīyate |</li>
            <li>prāmāṇyaṃ yasya kalpyeta svasaṃvittiphalaṃ prati || 4.80 ||</li>
          </ul>
        </li>
        <li class="verse" id="v4-81">
          <ul class="padas">
            <li>svākārasya paricchedo na cākārāntarād vinā |</li>
            <li>tasyāpy evaṃ tathā ca syān nākārāntaḥ kadā cana || 4.81 ||</li>
          </ul>
        </li>
        <li class="verse" id="v4-82">
          <ul class="padas">
            <li>na cāsañcetitaḥ sattāṃ svākāraḥ pratipadyate |</li>
            <li>grāhye ca viṣayākāre grāhako 'nyo na labhyate || 4.82 ||</li>
          </ul>
        </li>
        <li class="verse" id="v4-83">
          <ul class="padas">
            <li>manasas tv indriyatvena pratyakṣā dhīḥ sukhādiṣu |</li>
            <li>manasā samprayukto hi tāny ātmā pratipadyate || 4.83 ||</li>
          </ul>
        </li>
        <li class="verse" id="v4-84">
          <ul class="padas">
            <li>sambaddhaṃ vartamānaṃ ca grahyate cakṣurādinā |</li>
            <li>sāmānyaṃ vā viśeṣo vā grāhyaṃ nāto 'tra kalpyate || 4.84 ||<span class="pb rich-text" data-page="116">(p.116)</span><br class="pb-br rich-text"/></li>
          </ul>
        </li>
        <li class="verse" id="v4-85">
          <ul class="padas">
            <li>lakṣaṇaṃ yac ca yair uktaṃ pratyakṣe laukike sati |</li>
            <li>vidyamānopalambhitvāt sarvasyaivānimittatā || 4.85 ||</li>
          </ul>
        </li>
        <li class="verse" id="v4-86">
          <ul class="padas">
            <li>nirvikalpakapakṣe tu sutarām animittatā |</li>
            <li>sādhyasādhanasambandho nāvikalpya hi gṛhyate || 4.86 ||</li>
          </ul>
        </li>
        <li class="verse" id="v4-87">
          <ul class="padas">
            <li>kathaṃ pratyakṣapūrvatvam anumānādi no bhavet |</li>
            <li>yadā smṛtyasamarthatvān nirvikalpendriyasya dhīḥ || 4.87 ||</li>
          </ul>
        </li>
        <li class="verse" id="v4-88">
          <ul class="padas">
            <li>na cāvikalpya liṅgasya liṅgisambandhayos tathā |</li>
            <li>gṛhītiḥ,  4.88 ||<span class="pb rich-text" data-page="117">(p.117)</span><br class="pb-br rich-text"/>  upamāne 'pi sādṛśyagrahaṇāt smṛteḥ ||</li>
          </ul>
        </li>
        <li class="verse" id="v4-89">
          <ul class="padas">
            <li>arthāpattiḥ punaḥ prāyo nānyadṛṣṭe 'rtha iṣyate |</li>
            <li>pravartate ca yaṃ dṛṣṭvā so 'py arthaḥ savikalpakaḥ || 4.89 ||</li>
          </ul>
        </li>
        <li class="verse" id="v4-90">
          <ul class="padas">
            <li>yatra cānumitaṃ liṅgaṃ sūryagatyādi liṅgi ca |</li>
            <li>tatra pratyakṣapūrvatvaṃ katham adhyavasīyate || 4.90 ||</li>
          </ul>
        </li>
        <li class="verse" id="v4-91">
          <ul class="padas">
            <li>pratyakṣāvagate cārthe kutas teṣāṃ pramāṇatā |</li>
            <li>tair yadā sa pratīyeta tadā nākṣasya gocaraḥ || 4.91 ||</li>
          </ul>
        </li>
        <li class="verse" id="v4-92">
          <ul class="padas">
            <li>atha kasya cid arthasya jñānāt tatpūrvatā bhavet |</li>
            <li>tadārthasya bhaviṣyattvaṃ na syād ajñānakāraṇam || 4.92 ||<span class="pb rich-text" data-page="118">(p.118)</span><br class="pb-br rich-text"/></li>
          </ul>
        </li>
        <li class="verse" id="v4-93">
          <ul class="padas">
            <li>vartamāne hi kasmiṃś cid vijñāte 'rthe 'kṣabuddhibhiḥ |</li>
            <li>liṅgād avidyamāno 'pi dharmo gamyeta tais tadā || 4.93 ||</li>
          </ul>
        </li>
        <li class="verse" id="v4-94">
          <ul class="padas">
            <li>pratyakṣeṇa gṛhītvā ca varṇān vede 'pi gṛhyate |</li>
            <li>prameyam iti so 'pi syāt tatpūrvatvād akāraṇam || 4.94 ||</li>
          </ul>
        </li>
        <li class="verse" id="v4-95">
          <ul class="padas">
            <li>ke cit tatpūrvakatvaṃ tu hetur naiveti manvate |</li>
            <li>tatpūrvakatvād yat tāvat prāmāṇyaṃ tadasambhavaḥ || 4.95 ||</li>
          </ul>
        </li>
        <li class="verse" id="v4-96">
          <ul class="padas">
            <li>pratyakṣeṇa gṛhītvā ca, liṅgādyanyatamaṃ dhruvam |</li>
            <li>pravṛttir anumānāder na ca dharme 'sti tādṛśam || 4.96 ||</li>
          </ul>
        </li>
        <li class="verse" id="v4-97">
          <ul class="padas">
            <li>anumānānumānāder na cāpy astīha sambhavaḥ |</li>
            <li>sambandhaliṅgiliṅgānāṃ pūrvasiddher asambhavāt || 4.97 ||</li>
          </ul>
        </li>
        <li class="verse" id="v4-98">
          <ul class="padas">
            <li>sattā ca nānumānena kasya cit pratipadyate |</li>
            <li>dharmeṇānyad viśeṣyaṃ cet,  4.98 ||<span class="pb rich-text" data-page="119">(p.119)</span><br class="pb-br rich-text"/>  pakṣo 'siddhaviśeṣaṇaḥ ||</li>
          </ul>
        </li>
        <li class="verse" id="v4-99">
          <ul class="padas">
            <li>tasmād adṛṣṭapūrvatvāt kena cid vastunā saha |</li>
            <li>dharmasya nānumeyatvam asādhāraṇavastuvat || 4.99 ||</li>
          </ul>
        </li>
        <li class="verse" id="v4-100">
          <ul class="padas">
            <li>adṛṣṭasadṛśatvāc ca svyaṃ cānupalambhanāt |</li>
            <li>dharmasya nopameyatvam asādhāraṇavad bhavet || 4.100 ||</li>
          </ul>
        </li>
        <li class="verse" id="v4-101">
          <ul class="padas">
            <li>nanv arthāpattir evaṃ syāj jagadvaicitryadarśanāt |</li>
            <li>sukhiduḥkhādibhedo hi nādṛṣṭāt kāraṇād ṛte || 4.101 ||</li>
          </ul>
        </li>
        <li class="verse" id="v4-102">
          <ul class="padas">
            <li>dṛṣṭasya vyabhicāritvāt tadabhāve 'pi sambhavāt |<span class="pb rich-text" data-page="120">(p.120)</span><br class="pb-br rich-text"/></li>
            <li>sevāvyayanatulyatve dṛṣṭā ca phalabhinnatā || 4.102 ||</li>
          </ul>
        </li>
        <li class="verse" id="v4-103">
          <ul class="padas">
            <li>syād evaṃ yadi śakyeta svābhāvikanivāraṇā |</li>
            <li>karmaśakteś ca vaicitrye hetur anyo bhaved yadi || 4.103 ||</li>
          </ul>
        </li>
        <li class="verse" id="v4-104">
          <ul class="padas">
            <li>yathā ca phalavaicitrye karmaṇāṃ śaktatā svataḥ |</li>
            <li>tathā ca citratā loke svabhāvād upapatsyate || 4.104 ||</li>
          </ul>
        </li>
        <li class="verse" id="v4-105">
          <ul class="padas">
            <li>adharme dharmarūpe vā hy avibhakte phalaṃ prati |</li>
            <li>kim apy astīti vijñānaṃ narāṇāṃ kvopayujyate || 4.105 ||</li>
          </ul>
        </li>
        <li class="verse" id="v4-106">
          <ul class="padas">
            <li>kiṃ nu yāgād ito dukhaṃ hiṃsādeḥ kiṃ sukhodbhavaḥ |</li>
            <li>svargaputrādibhedaś ca kīdṛśāt karmabhedataḥ || 4.106 ||</li>
          </ul>
        </li>
        <li class="verse" id="v4-107">
          <ul class="padas">
            <li>iti yāvad avijñānaṃ tāvan naiva pravartate |</li>
            <li>pravṛttyaṅgaṃ ca yajjñānaṃ tasya mūlaṃ pratīkṣyate || 4.107 ||</li>
          </ul>
        </li>
        <li class="verse" id="v4-108">
          <ul class="padas">
            <li>tasmāt siddhe 'pi sāmānye viśeṣo nāgamād ṛte |<span class="pb rich-text" data-page="121">(p.121)</span><br class="pb-br rich-text"/></li>
            <li>viśeṣasya tu jijñāsā sūtrakāreṇa sūtritā || 4.108 ||</li>
          </ul>
        </li>
        <li class="verse" id="v4-109">
          <ul class="padas">
            <li>gamyamāne viśeṣe ca tadantarbhāvakāritaḥ |</li>
            <li>sāmānyapratyayo 'pi syāc chāstrād evety akāraṇam || 4.109 ||</li>
          </ul>
        </li>
        <li class="verse" id="v4-110">
          <ul class="padas">
            <li>yathārthāpattir evaṃ ca nānumānopameṣyate |</li>
            <li>śāstraṃ cet tadapekṣeta tasyaiva syāt pramāṇatā || 4.110 ||</li>
          </ul>
        </li>
        <li class="verse" id="v4-111">
          <ul class="padas">
            <li>pratyakṣāgrahaṇaṃ yat tu liṅgāder avikalpanāt |</li>
            <li>tan na, iṣṭatvād vikalpasyāpy artharūpopakāriṇaḥ || 4.111 ||</li>
          </ul>
        </li>
        <li class="verse" id="v4-112">
          <ul class="padas">
            <li>asti hy ālocanā jñānaṃ prathamaṃ nirvikapakam |</li>
            <li>bālamūkādivijñānasadṛśaṃ śuddhavastujam || 4.112 ||<span class="pb rich-text" data-page="122">(p.122)</span><br class="pb-br rich-text"/></li>
          </ul>
        </li>
        <li class="verse" id="v4-113">
          <ul class="padas">
            <li>na viśeṣo na sāmānyaṃ tadānīmanubhūyate |</li>
            <li>tayor ādhārabhūtā tu, vyaktir evāvasīyate || 4.113 ||</li>
          </ul>
        </li>
        <li class="verse" id="v4-114">
          <ul class="padas">
            <li>mahāsāmānyam anyais tu dravyaṃ sad iti cocyate |</li>
            <li>sāmānyaviṣayatvaṃ ca pratyakṣasyaivam āśritam || 4.114 ||</li>
          </ul>
        </li>
        <li class="verse" id="v4-115">
          <ul class="padas">
            <li>viśeṣās tu pratīyante savikalpakabuddhibhiḥ |</li>
            <li>te ca ke cit pratidravyaṃ ke cid bahuṣu saṃśritāḥ || 4.115 ||</li>
          </ul>
        </li>
        <li class="verse" id="v4-116">
          <ul class="padas">
            <li>tān akalpayad utpannaṃ vyāvṛttānugatātmanā |</li>
            <li>gavyaśve copajātaṃ tu pratyakṣaṃ na viśiṣyate || 4.116 ||<span class="pb rich-text" data-page="123">(p.123)</span><br class="pb-br rich-text"/></li>
          </ul>
        </li>
        <li class="verse" id="v4-117">
          <ul class="padas">
            <li>tad ayuktam, pratidravyaṃ bhinnarūpopalambhanāt |</li>
            <li>na hy ākhyātum aśakyatvād bhedo nāstīti gamyate || 4.117 ||</li>
          </ul>
        </li>
        <li class="verse" id="v4-118">
          <ul class="padas">
            <li>nirvikalpakabodhe 'pi dvyātmakasyāpi vastunaḥ |</li>
            <li>grahaṇam,  4.118 ||<span class="pb rich-text" data-page="124">(p.124)</span><br class="pb-br rich-text"/>  lakṣaṇākhyeyaṃ jñātrā śuddhaṃ tu gṛhyate ||</li>
          </ul>
        </li>
        <li class="verse" id="v4-119">
          <ul class="padas">
            <li>na cāsādhāraṇatvena paravyāvṛttyakalpanāt |</li>
            <li>viśeṣānugamākḷpteḥ sāmānyam iti nāpi tat || 4.119 ||</li>
          </ul>
        </li>
        <li class="verse" id="v4-120">
          <ul class="padas">
            <li>tataḥ paraṃ punarvastudharmair jātyādibhir yayā |</li>
            <li>buddhyāvasīyate sāpi pratyakṣatvena sammatā || 4.120 ||</li>
          </ul>
        </li>
        <li class="verse" id="v4-121">
          <ul class="padas">
            <li>karaṇaṃ cendriyaṃ buddher na tatra jñānam āhitam |</li>
            <li>tataḥ smṛtyasamarthatvād vikalpo 'to na vāryate || 4.121 ||</li>
          </ul>
        </li>
        <li class="verse" id="v4-122">
          <ul class="padas">
            <li>ātmany eva sthitaṃ jñānam, sa hi boddhātra gamyate |</li>
            <li>smaraṇe cāsya sāmarthyaṃ sandhānādau ca vidyate || 4.122 ||</li>
          </ul>
        </li>
        <li class="verse" id="v4-123">
          <ul class="padas">
            <li>tenendriyārthasambandhe vicyamāne smarann api |</li>
            <li>vikalpayan svadharmeṇa vastu pratyakṣavān naraḥ || 4.123 ||<span class="pb rich-text" data-page="125">(p.125)</span><br class="pb-br rich-text"/></li>
          </ul>
        </li>
        <li class="verse" id="v4-124">
          <ul class="padas">
            <li>tac caitadindriyādhīnam iti tair vyapadiśyate |</li>
            <li>tadasambandhajātaṃ tu naiva pratyakṣam iṣyate || 4.124 ||</li>
          </ul>
        </li>
        <li class="verse" id="v4-125">
          <ul class="padas">
            <li>punaḥ punarvikalpe 'pi satī jātiḥ pratīyate |</li>
            <li>tatsambandhānusāreṇa sarvaṃ pratyakṣam iṣyate || 4.125 ||</li>
          </ul>
        </li>
        <li class="verse" id="v4-126">
          <ul class="padas">
            <li>na hi praviṣṭamātrāṇām uṣṇād garbhagṛhādiṣu |</li>
            <li>arthā na pratibhāntīti gṛhyante nendriyaiḥ punaḥ || 4.126 ||</li>
          </ul>
        </li>
        <li class="verse" id="v4-127">
          <ul class="padas">
            <li>yathā tv ābhāsamātreṇa pūrvaṃ jñātvā svarūpataḥ |</li>
            <li>paścāt tatrāvabudhyante tathā jātyādidharmataḥ || 4.127 ||</li>
          </ul>
        </li>
        <li class="verse" id="v4-128">
          <ul class="padas">
            <li>yadi tv ālocya saṃmīlya netre kaś cid vikalpayet |</li>
            <li>na syāt pratyakṣatā tasya sambandhānanusārataḥ || 4.128 ||</li>
          </ul>
        </li>
        <li class="verse" id="v4-129">
          <ul class="padas">
            <li>asambaddhavikalpe 'pi tulyam ātmādi kāraṇam |</li>
            <li>tenāsādhāraṇatvaṃ syād atrākṣasyaiva kalpane || 4.129 ||<span class="pb rich-text" data-page="126">(p.126)</span><br class="pb-br rich-text"/></li>
          </ul>
        </li>
        <li class="verse" id="v4-130">
          <ul class="padas">
            <li>nirvikalpakabodhe 'pi nākṣaṃ kevalakāraṇam |</li>
            <li>tatpāramparyajāte vā rūḍhiḥ syāt paṅkajādivat || 4.130 ||</li>
          </ul>
        </li>
        <li class="verse" id="v4-131">
          <ul class="padas">
            <li>animittaiva vā rūḍhiḥ sutarāṃ savikalpakam |</li>
            <li>pratyakṣaṃ sammataṃ loke na tathā nirvikalpakam || 4.131 ||</li>
          </ul>
        </li>
        <li class="verse" id="v4-132">
          <ul class="padas">
            <li>vṛddhaprayogagamyāś ca śabdārthāḥ sarva eva naḥ |</li>
            <li>tena yatra prayukto 'yaṃ na tasmād apanīyate || 4.132 ||</li>
          </ul>
        </li>
        <li class="verse" id="v4-133">
          <ul class="padas">
            <li>siddhānugamamātraṃ hi kartuṃ yuktaṃ parīkṣakaiḥ |</li>
            <li>na sarvalokasiddhasya lakṣaṇena nivartanam || 4.133 ||</li>
          </ul>
        </li>
        <li class="verse" id="v4-134">
          <ul class="padas">
            <li>kalpanāyāḥ svasaṃvittāv indriyādhīnatā katham |</li>
            <li>manas tatrendriyaṃ cet syād gotvādāv api tatsamam || 4.134 ||</li>
          </ul>
        </li>
        <li class="verse" id="v4-135">
          <ul class="padas">
            <li>svasaṃvittau tad iṣṭaṃ cet, <span class="pb rich-text" data-page="127">(p.127)</span><br class="pb-br rich-text"/>  loko na hy evam icchati |</li>
            <li>tasmād rūḍhatvam eṣṭavyaṃ pāribhāṣikatāpi vā || 4.135 ||</li>
          </ul>
        </li>
        <li class="verse" id="v4-136">
          <ul class="padas">
            <li>manasas tv indriyatvena sudhaduḥkhādibuddhiṣu |</li>
            <li>yathā pratyakṣataivaṃ nas tadadhīnā bhaviṣyati || 4.136 ||</li>
          </ul>
        </li>
        <li class="verse" id="v4-137">
          <ul class="padas">
            <li>tadadhīnatvasāmye 'pi kalpanāpoḍhaśabdanāt |</li>
            <li>pratyakṣaṃ kiñ cid eveṣṭaṃ yathā tatra tathaiva naḥ || 4.137 ||</li>
          </ul>
        </li>
        <li class="verse" id="v4-138">
          <ul class="padas">
            <li>liṅgādyabhāvataś cāpi nānumānādidhīr iyam |</li>
            <li>bādhakapratyayāsattvān nāprāmāṇyaṃ ca yujyate || 4.138 ||</li>
          </ul>
        </li>
        <li class="verse" id="v4-139">
          <ul class="padas">
            <li>na ca parvamadṛṣṭatvāt smṛtitvam upapadyate |</li>
            <li>tasmāt pratyakṣam evedam, vyavahāras tathaiva ca || 4.139 ||<span class="pb rich-text" data-page="128">(p.128)</span><br class="pb-br rich-text"/></li>
          </ul>
        </li>
        <li class="verse" id="v4-140">
          <ul class="padas">
            <li>jātyādyarthāntaraṃ yasmād atadrūpe 'pi vastuni |</li>
            <li>bhavaty adhyasya dhīs tasmān mṛgatṛṣṇādibhiḥ samā || 4.140 ||</li>
          </ul>
        </li>
        <li class="verse" id="v4-141">
          <ul class="padas">
            <li>naitadaśvādibuddhīnām adhyāropādyasambhavāt |</li>
            <li>sthitaṃ naiva hi jātyādeḥ paratvaṃ vyaktito hi naḥ || 4.141 ||</li>
          </ul>
        </li>
        <li class="verse" id="v4-142">
          <ul class="padas">
            <li>yadi hy ekāntato bhinnaṃ viśeṣyāt syād viśeṣaṇam |</li>
            <li>svānurūpāṃ sadā buddhiṃ viśeṣye janayet katham || 4.142 ||</li>
          </ul>
        </li>
        <li class="verse" id="v4-143">
          <ul class="padas">
            <li>sphaṭikādau tu lākṣādisvarūpā yā matir bhavet |</li>
            <li>avyutpannasya sā mithyā vyutpannānāṃ hi bhedadhīḥ || 4.143 ||<span class="pb rich-text" data-page="129">(p.129)</span><br class="pb-br rich-text"/></li>
          </ul>
        </li>
        <li class="verse" id="v4-144">
          <ul class="padas">
            <li>na tu jātyādinirmuktaṃ vastu dṛṣṭaṃ kadā cana |</li>
            <li>tadvimokena vā tāni lākṣādisphaṭikādivat || 4.144 ||</li>
          </ul>
        </li>
        <li class="verse" id="v4-145">
          <ul class="padas">
            <li>tatrāpi cen na dṛśyeta bhedaḥ kaiś cit kadā cana |</li>
            <li>raktādibuddhisamyaktvaṃ vinivāryeta kena vā || 4.145 ||</li>
          </ul>
        </li>
        <li class="verse" id="v4-146">
          <ul class="padas">
            <li>na cāpy ayutasiddhānāṃ sambandhitvena kalpanā |</li>
            <li>nāniṣpannasya sambandhaḥ, niṣpattau yutasiddhatā || 4.146 ||</li>
          </ul>
        </li>
        <li class="verse" id="v4-147">
          <ul class="padas">
            <li>tathā ca sati sambandhe hetuḥ kaś cin na vidyate |</li>
            <li>tasmāc cāpi na sambandhaḥ padārthānāṃ pratīyate || 4.147 ||<span class="pb rich-text" data-page="130">(p.130)</span><br class="pb-br rich-text"/></li>
          </ul>
        </li>
        <li class="verse" id="v4-148">
          <ul class="padas">
            <li>samavāyaviyogāc ca viśleṣaḥ syāt parasparam |</li>
            <li>tatkḷptāvavyavasthā syāt tasya tasyānyasaṅgateḥ || 4.148 ||</li>
          </ul>
        </li>
        <li class="verse" id="v4-149">
          <ul class="padas">
            <li>atha tasyātmarūpatvān nānyasambandhakalpanā |</li>
            <li>abhedāt samavāyo 'stu svarūpaṃ dharmadharmiṇoḥ || 4.149 ||</li>
          </ul>
        </li>
        <li class="verse" id="v4-150">
          <ul class="padas">
            <li>na hi sa vyatiriktaḥ san sambandhaṃ pratipadyate |</li>
            <li>tasmiṃs tābhyām abhinne tu na nānātvaṃ tayor bhavet || 4.150 ||</li>
          </ul>
        </li>
        <li class="verse" id="v4-151">
          <ul class="padas">
            <li>nanu dharmātirekeṇa dharmiṇo 'nupalambhanāt |</li>
            <li>tatsaṅghamātra evāyaṃ gavādiḥ syād vanādivat || 4.151 ||<span class="pb rich-text" data-page="131">(p.131)</span><br class="pb-br rich-text"/></li>
          </ul>
        </li>
        <li class="verse" id="v4-152">
          <ul class="padas">
            <li>āvirbhāvatirobhāvadharmakeṣv anuyāyi yat |</li>
            <li>taddharmi yatra vā jñānaṃ prāgdharmagrahaṇād bhavet || 4.152 ||</li>
          </ul>
        </li>
        <li class="verse" id="v4-153">
          <ul class="padas">
            <li>ato jātyādirūpeṇa dharmi yad gṛhyate naiḥ |</li>
            <li>pārarūpyaṃ na tasyāstīty aprāmāṇyaṃ na yujyate || 4.153 ||</li>
          </ul>
        </li>
        <li class="verse" id="v4-154">
          <ul class="padas">
            <li>yasyāpi vyatirekaḥ syād dharmebhyo dharmiṇaḥ sphuṭaḥ |</li>
            <li>nityaṃ tasyāpi tādrūpyān na mithyātvaṃ prasajyate || 4.154 ||</li>
          </ul>
        </li>
        <li class="verse" id="v4-155">
          <ul class="padas">
            <li>yo hy asadrūpasaṃvedyaḥ saṃvedyetān yathā punaḥ |</li>
            <li>sa mithyā na tu tenaiva yo nityam avagamyate || 4.155 ||</li>
          </ul>
        </li>
        <li class="verse" id="v4-156">
          <ul class="padas">
            <li>na cānekendriyagrāhyaṃ bhinnatāṃ pratipadyate |<span class="pb rich-text" data-page="132">(p.132)</span><br class="pb-br rich-text"/></li>
            <li>mā bhūd bhinnaśarīrasthagrāhyatvād bhinnarūpatā || 4.156 ||</li>
          </ul>
        </li>
        <li class="verse" id="v4-157">
          <ul class="padas">
            <li>jātyabhedād abhedaś cet, indriyatvena tatsamam |</li>
            <li>tulyabuddher ato bhinnā na sattendriyabhedataḥ || 4.157 ||</li>
          </ul>
        </li>
        <li class="verse" id="v4-158">
          <ul class="padas">
            <li>buddhibhedāc ca naikatvaṃ rūpādīnāṃ prasajyate |</li>
            <li>ekānekatvam iṣṭaṃ vā sattārūpādirūpataḥ || 4.158 ||</li>
          </ul>
        </li>
        <li class="verse" id="v4-159">
          <ul class="padas">
            <li>kva cic ca saṅkarān nākṣam ekam ity avasīyate |</li>
            <li>dārḍhyadaurbalyabhedena vyavasthāpi yataḥ kva cit || 4.159 ||</li>
          </ul>
        </li>
        <li class="verse" id="v4-160">
          <ul class="padas">
            <li>yathā hi manasaḥ sārdhaṃ rūpādau cakṣurādinā |</li>
            <li>pravṛttiḥ sukhaduḥkhādau kevalasyaiva dṛśyate || 4.160 ||<span class="pb rich-text" data-page="133">(p.133)</span><br class="pb-br rich-text"/></li>
          </ul>
        </li>
        <li class="verse" id="v4-161">
          <ul class="padas">
            <li>na kva cit saṅkarābhāvāt sarvatraiva nivartate |</li>
            <li>kva cic ca saṅkaraṃ dṛṣṭvā saṅkaro 'nyatra kalpyate || 4.161 ||</li>
          </ul>
        </li>
        <li class="verse" id="v4-162">
          <ul class="padas">
            <li>śrotrāder upaghāte 'pi śabdādismṛtidarśanāt |</li>
            <li>vartamānasya cājñānād vyavasthā sampratīyate || 4.162 ||</li>
          </ul>
        </li>
        <li class="verse" id="v4-163">
          <ul class="padas">
            <li>ekaṃ yadi bhaved akṣaṃ sarvair gṛhyeta vā na vā |</li>
            <li>kalpyate śaktibhedaś cet, śaktir evendriyaṃ bhavet || 4.163 ||</li>
          </ul>
        </li>
        <li class="verse" id="v4-164">
          <ul class="padas">
            <li>śṛṇuyād badhiraḥ śabdaṃ saṅkare cakṣurādinā |</li>
            <li>manaso vā svatantratve vartamānārthabuddhiṣu || 4.164 ||<span class="pb rich-text" data-page="134">(p.134)</span><br class="pb-br rich-text"/></li>
          </ul>
        </li>
        <li class="verse" id="v4-165">
          <ul class="padas">
            <li>na smared badhiraḥ śabdaṃ śrotraṃ cet smṛtikāraṇam |</li>
            <li>smṛtivad vā bhaved asya vartamānārthadhīr api || 4.165 ||</li>
          </ul>
        </li>
        <li class="verse" id="v4-166">
          <ul class="padas">
            <li>smṛtiś ca na bhavet paścād gṛhṇīyāt tan na cen manaḥ |</li>
            <li>śrotragrahaṇavelāyām, na cāsarvā smṛtir bhavet || 4.166 ||</li>
          </ul>
        </li>
        <li class="verse" id="v4-167">
          <ul class="padas">
            <li>bodhātmakatayā puṃsaḥ sarvatra grahaṇaṃ bhavet |</li>
            <li>yugapadviṣaye 'py asya karaṇāpekṣitā na cet || 4.167 ||</li>
          </ul>
        </li>
        <li class="verse" id="v4-168">
          <ul class="padas">
            <li>tasmāj jñānānusāreṇa vyavasthāsaṅkarau kva cit |</li>
            <li>grāhyagrāhakaśaktibhyaḥ kāryadvāreṇa kalpitau || 4.168 ||<span class="pb rich-text" data-page="135">(p.135)</span><br class="pb-br rich-text"/></li>
          </ul>
        </li>
        <li class="verse" id="v4-169">
          <ul class="padas">
            <li>cakṣūrūpādibhedas tu pañcadhaiva vyavasthitaḥ |</li>
            <li>tena nīlādibhede 'pi nendriyānantyakalpanā || 4.169 ||</li>
          </ul>
        </li>
        <li class="verse" id="v4-170">
          <ul class="padas">
            <li>tasmāt pañcabhir apy akṣair bodhaḥ sattāguṇatvayoḥ |</li>
            <li>dravyamūrtau punardvābhyāṃ rūpādāv ekaśaḥ sthitaḥ || 4.170 ||</li>
          </ul>
        </li>
        <li class="verse" id="v4-171">
          <ul class="padas">
            <li>nanu jātyādirūpe 'pi śabdābhedopacārataḥ |</li>
            <li>pravartamānā mithya syād buddhī rūpeṣu buddhivat || 4.171 ||</li>
          </ul>
        </li>
        <li class="verse" id="v4-172">
          <ul class="padas">
            <li>na śabdābhedarūpeṇa buddhir artheṣu jāyate |</li>
            <li>prāk śabdād yādṛśī buddhiḥ śabdād api hi tādṛśī || 4.172 ||</li>
          </ul>
        </li>
        <li class="verse" id="v4-173">
          <ul class="padas">
            <li>nanu gotvādirūpeṇa gavākārādibuddhayaḥ |</li>
            <li>na prāk śabdārthasambandhajñānāt santi kadā cana || 4.173 ||</li>
          </ul>
        </li>
        <li class="verse" id="v4-174">
          <ul class="padas">
            <li>jātyādes tatsvarūpaṃ ced aśabdajño 'pi lakṣayet |</li>
            <li>anvayavyatirekābhyāṃ śabdarūpatvaniścayaḥ || 4.174 ||<span class="pb rich-text" data-page="136">(p.136)</span><br class="pb-br rich-text"/></li>
          </ul>
        </li>
        <li class="verse" id="v4-175">
          <ul class="padas">
            <li>yathā rūpādayo bhinnāḥ prāk śabdāt svātmanaiva tu |</li>
            <li>gamyante tadvad evaitat saṃjñitvaṃ kevalaṃ param || 4.175 ||</li>
          </ul>
        </li>
        <li class="verse" id="v4-176">
          <ul class="padas">
            <li>na cāvikalpitaḥ śabdād iti vācyo na gṛhyate |</li>
            <li>tenāgṛhītaśabdo 'pi gotvādīn pratipadyate || 4.176 ||</li>
          </ul>
        </li>
        <li class="verse" id="v4-177">
          <ul class="padas">
            <li>śrutisaṃsparśabodhe 'pi gotvādīn pratipadyate |</li>
            <li>vivekād arthaśabdānāṃ cakṣuḥ śrotradhiyā kṛtāt || 4.177 ||</li>
          </ul>
        </li>
        <li class="verse" id="v4-178">
          <ul class="padas">
            <li>anantadharmake dharmiṇy ekadharmāvadhāraṇe |</li>
            <li>śabdo 'bhyupāyamātraṃ syān nātmādhyāropakāraṇam || 4.178 ||</li>
          </ul>
        </li>
        <li class="verse" id="v4-179">
          <ul class="padas">
            <li>na copeye 'bhyupāyasya rūpādhyāsaḥ prasajyate |</li>
            <li>na hi dīpendriyādīnāṃ rūpādhyāropa iṣyate || 4.179 ||</li>
          </ul>
        </li>
        <li class="verse" id="v4-180">
          <ul class="padas">
            <li>nityaṃ yadi ca gotvādi śabdarūpeṇa gṛhyate |</li>
            <li>rūpāntaraṃ na dṛṣṭaṃ ced bhedādhyāsau kuto nvimau || 4.180 ||<span class="pb rich-text" data-page="137">(p.137)</span><br class="pb-br rich-text"/></li>
          </ul>
        </li>
        <li class="verse" id="v4-181">
          <ul class="padas">
            <li>yady abhedo na mithyātvam, bhedaś cet syāt svarūpataḥ |</li>
            <li>nādhyāropaprasaṅgaḥ syād bhrāntyā tv adhyāsakalpanā || 4.181 ||</li>
          </ul>
        </li>
        <li class="verse" id="v4-182">
          <ul class="padas">
            <li>śabdenaiva ca nirdeśo gṛhīte 'rthe 'vakalpate |</li>
            <li>gaur ity eva ca nirdeśo vācyatadbuddhivādinām || 4.182 ||</li>
          </ul>
        </li>
        <li class="verse" id="v4-183">
          <ul class="padas">
            <li>nirdeśatulyatāyāṃ ca śrotrā vaktṛsvarūpatā |</li>
            <li>śabdajñānaprameyeṣu vijñānasyāvasīyate || 4.183 ||</li>
          </ul>
        </li>
        <li class="verse" id="v4-184">
          <ul class="padas">
            <li>bhrāntihetusamānatve 'py upāyatvānmatiśrutī |</li>
            <li>manyate 'rthe samadhyaste nārthādhyāsaṃ tayoḥ punaḥ || 4.184 ||</li>
          </ul>
        </li>
        <li class="verse" id="v4-185">
          <ul class="padas">
            <li>gotve sāsnādimadrūpāṅgādirūpābhidhāyake |</li>
            <li>nirākārobhayajñāne saṃvittiḥ paramārthataḥ || 4.185 ||</li>
          </ul>
        </li>
        <li class="verse" id="v4-186">
          <ul class="padas">
            <li>yadi cābhedarūpeṇa śabdenārthaḥ pratīyate |</li>
            <li>ekarūpatvam akṣādau devanādeḥ prasajyate || 4.186 ||<span class="pb rich-text" data-page="138">(p.138)</span><br class="pb-br rich-text"/></li>
          </ul>
        </li>
        <li class="verse" id="v4-187">
          <ul class="padas">
            <li>syād anakṣanivṛtyā cet, na prāk śabdāt pratīyate |</li>
            <li>gavādiṣv api tulyaṃ cet, nekarūpasya darśanāt || 4.187 ||</li>
          </ul>
        </li>
        <li class="verse" id="v4-188">
          <ul class="padas">
            <li>traye bibhītakādīnāṃ naikadharmānvayo 'sti hi |</li>
            <li>śabdaḥ sādhāraṇas teṣāṃ jātiśabdād vilakṣaṇaḥ || 4.188 ||</li>
          </ul>
        </li>
        <li class="verse" id="v4-189">
          <ul class="padas">
            <li>parasparavibhinnaṃ tu jñāyate 'trākṛtitrayam |</li>
            <li>tadadhyāse na yujyeta tadrūpasyāvibhāgataḥ || 4.189 ||</li>
          </ul>
        </li>
        <li class="verse" id="v4-190">
          <ul class="padas">
            <li>bhinnāḥ syur akṣaśabdāś cet, nārthe saṃśayadarśanāt |</li>
            <li>na sāmānyād ṛte sa syād, rūpābhedaś ca gamyate || 4.190 ||</li>
          </ul>
        </li>
        <li class="verse" id="v4-191">
          <ul class="padas">
            <li>bhavatyādau ca bhinne 'pi nāmākhyātatvasaṃjñayā |</li>
            <li>rūpaikatvena cādhyāse tulyārthatvaṃ prasajyate || 4.191 ||<span class="pb rich-text" data-page="139">(p.139)</span><br class="pb-br rich-text"/></li>
          </ul>
        </li>
        <li class="verse" id="v4-192">
          <ul class="padas">
            <li>śabdaniṣpattyabhedāc ca tiṅantārthasya sādhyatā |</li>
            <li>katham, kathaṃ ca mūrtārtho vācake mūrtivarjite || 4.192 ||</li>
          </ul>
        </li>
        <li class="verse" id="v4-193">
          <ul class="padas">
            <li>gavāśvaśuklaśabdāder vācyarūpānapekṣaṇe |</li>
            <li>vācakatvavyavasthānaṃ kathaṃ jātiguṇādiṣu || 4.193 ||</li>
          </ul>
        </li>
        <li class="verse" id="v4-194">
          <ul class="padas">
            <li>vṛkṣaplakṣādiśabdānāṃ tulye bhede ghaṭādibhiḥ |</li>
            <li>viśeṣaṇaviśeṣyatvaṃ katham arthānapekṣayā || 4.194 ||</li>
          </ul>
        </li>
        <li class="verse" id="v4-195">
          <ul class="padas">
            <li>sāmānādhikaraṇyaṃ ca na syad vācakabuddhivat |</li>
            <li>ekatra copasaṃhāro na buddhyor nirvikalpake || 4.195 ||</li>
          </ul>
        </li>
        <li class="verse" id="v4-196">
          <ul class="padas">
            <li>vastumātre sa ced evaṃ sarveṣām ekavācyatā |</li>
            <li>bhaved gavādiśabdānāṃ sarvair vastu hi gamyate || 4.196 ||<span class="pb rich-text" data-page="140">(p.140)</span><br class="pb-br rich-text"/></li>
          </ul>
        </li>
        <li class="verse" id="v4-197">
          <ul class="padas">
            <li>na cāsādhāraṇe bhede nīlotpalam itīṣyate |</li>
            <li>na hi śabdapravṛttiḥ syād anyatrānyatra ceṣyate || 4.197 ||</li>
          </ul>
        </li>
        <li class="verse" id="v4-198">
          <ul class="padas">
            <li>na ca nīlotpalaṃ nāma vastvekaṃ kiñ cid iṣyate |</li>
            <li>śabdārthayor yato bhedo gamyate 'vayavānugaḥ || 4.198 ||</li>
          </ul>
        </li>
        <li class="verse" id="v4-199">
          <ul class="padas">
            <li>śabdadvayasya cādhyāsaḥ paryāyeṣv api dṛśyate |</li>
            <li>ekādhikaraṇās tena syus te nīlotpalādivat || 4.199 ||</li>
          </ul>
        </li>
        <li class="verse" id="v4-200">
          <ul class="padas">
            <li>na cānavagate pūrvaṃ padam arthe prayujyate |</li>
            <li>tatra sambandhavelāyāṃ kīdṛśo 'rthaḥ pratīyate || 4.200 ||</li>
          </ul>
        </li>
        <li class="verse" id="v4-201">
          <ul class="padas">
            <li>tadānīṃ nārtharūpe hi śabdarūpasya sambhavaḥ |</li>
            <li>na cāsādhāraṇāṃśena sambandhānugamaḥ kva cit || 4.201 ||</li>
          </ul>
        </li>
        <li class="verse" id="v4-202">
          <ul class="padas">
            <li>tatra pūrvānapekṣatve yadyātmādhyāsaśaktatā |</li>
            <li>śabdasya prathame 'pi syāc chravaṇe 'dhyastarūpatā || 4.202 ||</li>
          </ul>
        </li>
        <li class="verse" id="v4-203">
          <ul class="padas">
            <li>mama vācyānabhijñatvān na bhavet smaraṇaṃ tataḥ |</li>
            <li>bhavatas tv artharūpasya vācakeṣv api darśanāt || 4.203 ||<span class="pb rich-text" data-page="141">(p.141)</span><br class="pb-br rich-text"/></li>
          </ul>
        </li>
        <li class="verse" id="v4-204">
          <ul class="padas">
            <li>yathā tv ajñātaśabdānāṃ vācye taddhīr na jāyate |</li>
            <li>tathaivājñātavācyānām upalabdhe 'pi vācake || 4.204 ||</li>
          </ul>
        </li>
        <li class="verse" id="v4-205">
          <ul class="padas">
            <li>tasmān nātīva vācyānāṃ vācakādhīnatā bhavet |</li>
            <li>smārakatvāc ca teṣv eva pāratantryaṃ pratīyate || 4.205 ||</li>
          </ul>
        </li>
        <li class="verse" id="v4-206">
          <ul class="padas">
            <li>tena sambandhavelāyām arthātmā yo 'vasīyate |</li>
            <li>śabdād api sa eveti nārtharūpaṃ praṇaśyati || 4.206 ||</li>
          </ul>
        </li>
        <li class="verse" id="v4-207">
          <ul class="padas">
            <li>pravṛttau vā nivṛttau vā yāṃ śabdaḥ kurute matim |</li>
            <li>tādātmyaṃ tasya śabdasya na kathañ cit pratīyate || 4.207 ||</li>
          </ul>
        </li>
        <li class="verse" id="v4-208">
          <ul class="padas">
            <li>karahastādiśabdebhyaḥ śabdarūpasya bhedataḥ |</li>
            <li>bhinno 'rthaḥ sampratīyeta tadadhyāropakalpane || 4.208 ||</li>
          </ul>
        </li>
        <li class="verse" id="v4-209">
          <ul class="padas">
            <li>ātmādhyāsas tu sādṛśyād uparāgāc ca dṛśyate |</li>
            <li>na tāvad arthasādṛśyaṃ śabdasyeha pratīyate || 4.209 ||</li>
          </ul>
        </li>
        <li class="verse" id="v4-210">
          <ul class="padas">
            <li>na cānurāgaḥ śabdena bhinnadeśasya yujyate |</li>
            <li>dūrasthapratibimbaṃ ca nārūpasya pratīyate || 4.210 ||</li>
          </ul>
        </li>
        <li class="verse" id="v4-211">
          <ul class="padas">
            <li>śabdasarvagatatvena yadyarthaprāptir ucyate |</li>
            <li>sarvārthānāṃ bhavec chabdaiḥ sarvair evānurañjanam || 4.211 ||</li>
          </ul>
        </li>
        <li class="verse" id="v4-212">
          <ul class="padas">
            <li>na ca bhinnendriyagrāhyaṃ kiñ cid asty anurāgakṛt |<span class="pb rich-text" data-page="142">(p.142)</span><br class="pb-br rich-text"/></li>
            <li>na hi lākṣānurakte 'pi sphaṭike dhīs tvagādibhiḥ || 4.212 ||</li>
          </ul>
        </li>
        <li class="verse" id="v4-213">
          <ul class="padas">
            <li>anumānāgamau mithyā syātāmadhyāsakalpane |</li>
            <li>nirūpaṇasya mithyātvāt sarvābhāvaḥ prasajyate || 4.213 ||</li>
          </ul>
        </li>
        <li class="verse" id="v4-214">
          <ul class="padas">
            <li>tathās tv iti yadi brūyāt, mithyā svavacane sati |</li>
            <li>katham evaṃ vaded artho nānṛtād dhi pratīyate || 4.214 ||</li>
          </ul>
        </li>
        <li class="verse" id="v4-215">
          <ul class="padas">
            <li>śūnyavādottarāccāpi yathārthaṃ buddhiśabdayoḥ |</li>
            <li>pravṛttir na tu tat tantram artharūpaṃ kadā cana || 4.215 ||</li>
          </ul>
        </li>
        <li class="verse" id="v4-216">
          <ul class="padas">
            <li>tasmāt prāg api ye śabdād bhirnnaikatvādibuddhibhiḥ |</li>
            <li>gṛhyante sarvadā teṣāṃ paramārthastitā bhavet || 4.216 ||</li>
          </ul>
        </li>
        <li class="verse" id="v4-217">
          <ul class="padas">
            <li>śabdābhyupāyake 'py arthe tadabhāve ca yady api |</li>
            <li>arthabuddhir na jāyeta nārthe rūpaṃ praṇaśyati || 4.217 ||</li>
          </ul>
        </li>
        <li class="verse" id="v4-218">
          <ul class="padas">
            <li>cakṣurāder abhāve hi rūpādyātmā na gṛhyate |</li>
            <li>svarūpanāśo rūpādes tāvanmātreṇa neṣyate || 4.218 ||<span class="pb rich-text" data-page="143">(p.143)</span><br class="pb-br rich-text"/></li>
          </ul>
        </li>
        <li class="verse" id="v4-219">
          <ul class="padas">
            <li>sambandhasya ca nityatvān nārethasya syād arūpatā |</li>
            <li>yugapanna hi sarveṣām anyākārārthavedanam || 4.219 ||</li>
          </ul>
        </li>
        <li class="verse" id="v4-220">
          <ul class="padas">
            <li>tadākāre 'pi tadvac ced, dvaye sati parīkṣyatām |</li>
            <li>kiṃ nv arthasyātathābhāvo grahītuḥ kiṃ nv aśaktatā || 4.220 ||</li>
          </ul>
        </li>
        <li class="verse" id="v4-221">
          <ul class="padas">
            <li>sadasadbhāvayor arthe virodhitvād asambhavaḥ |</li>
            <li>grahītṛbhedāc chaktatvam aśaktatvaṃ ca yujyate || 4.221 ||</li>
          </ul>
        </li>
        <li class="verse" id="v4-222">
          <ul class="padas">
            <li>yathāndhānandhayoḥ pārśve rūpasyety abhidhāsyate |</li>
            <li>tenārthe dhvanyupāyasya tadhīrnānyasya jāyate || 4.222 ||</li>
          </ul>
        </li>
        <li class="verse" id="v4-223">
          <ul class="padas">
            <li>devadattādiśabde tu sambandhādyatvadarśanāt |</li>
            <li>arthasyānityatāyāṃ ca tādrūpyasyāpy anityatā || 4.223 ||<span class="pb rich-text" data-page="144">(p.144)</span><br class="pb-br rich-text"/></li>
          </ul>
        </li>
        <li class="verse" id="v4-224">
          <ul class="padas">
            <li>tatrāpy autpattikī śaktis tadrūpapratyayaṃ prati |</li>
            <li>grāhyagrāhakayor iṣṭā niyogasya tv anityatā || 4.224 ||</li>
          </ul>
        </li>
        <li class="verse" id="v4-225">
          <ul class="padas">
            <li>tatra sarvair atādrūpyaṃ prāṅniyogāt pratīyate |</li>
            <li>teneṣṭam eva mithyātvaṃ kaiś cid adhyāsakalpane || 4.225 ||</li>
          </ul>
        </li>
        <li class="verse" id="v4-226">
          <ul class="padas">
            <li>yadā tu yādṛśaḥ piṇḍaḥ pūrvaṃ śabdāt pratīyate |</li>
            <li>tādṛśasmaraṇe hetuḥ śabdas tatra yathārthatā || 4.226 ||</li>
          </ul>
        </li>
        <li class="verse" id="v4-227">
          <ul class="padas">
            <li>niyogāt parato vāpi śabdena vyajyatām iyam |</li>
            <li>tadgrāhyaśaktir arthasya, pārarūpyaṃ na tāvatā || 4.227 ||<span class="pb rich-text" data-page="145">(p.145)</span><br class="pb-br rich-text"/></li>
          </ul>
        </li>
        <li class="verse" id="v4-228">
          <ul class="padas">
            <li>sarvākāraparicchedyaśakte 'rthe vācake 'pi vā |</li>
            <li>sarvākārārthavijñānasamarthe niyamaḥ kṛtaḥ || 4.228 ||</li>
          </ul>
        </li>
        <li class="verse" id="v4-229">
          <ul class="padas">
            <li>tatra śabdārthasambandhaṃ pramātuḥ smarato 'pi yā |</li>
            <li>buddhiḥ pūrvagṛhītārthasandhānād upajāyate || 4.229 ||</li>
          </ul>
        </li>
        <li class="verse" id="v4-230">
          <ul class="padas">
            <li>cakṣuṣā sannikṛṣṭe 'rthe nāpratyakṣam asau bhavet |</li>
            <li>viviktā eva te 'py arthāḥ smṛtipratyakṣagocarāḥ || 4.230 ||</li>
          </ul>
        </li>
        <li class="verse" id="v4-231">
          <ul class="padas">
            <li>smaryete śabdasambandhau mā bhūt pratyakṣatā tayoḥ |</li>
            <li>tadapratyakṣabhāvena na tv arthasyāpi vāryate || 4.231 ||</li>
          </ul>
        </li>
        <li class="verse" id="v4-232">
          <ul class="padas">
            <li>gṛhītam api gotvādi smṛtispṛṣṭaṃ ca yady api |</li>
            <li>tathāpi vyatirekeṇa pūrvabodhāt pratīyate || 4.232 ||</li>
          </ul>
        </li>
        <li class="verse" id="v4-233">
          <ul class="padas">
            <li>vyaktikālādibhedena tatrāsty avasaro miteḥ |<span class="pb rich-text" data-page="146">(p.146)</span><br class="pb-br rich-text"/></li>
            <li>yaḥ pūrvāvagato 'ṃśo 'tra sa na nāma pramīyate || 4.233 ||</li>
          </ul>
        </li>
        <li class="verse" id="v4-234">
          <ul class="padas">
            <li>idānīn tanam astitvaṃ na hi pūrvadhiyā gatam |</li>
            <li>na hi smaraṇato yatprāk tat pratyakṣam itīdṛśam || 4.234 ||</li>
          </ul>
        </li>
        <li class="verse" id="v4-235">
          <ul class="padas">
            <li>vacanaṃ rājakīyaṃ vā vaidikaṃ vāpi vidyate |</li>
            <li>na cāpi smaraṇāt paścād indriyasya pravartanam || 4.235 ||</li>
          </ul>
        </li>
        <li class="verse" id="v4-236">
          <ul class="padas">
            <li>vāryate kena cin nātastat tadānīṃ praduṣyati |</li>
            <li>tenendriyārthasambandhāt prāgūrdhvaṃ vāpi yatsmṛteḥ || 4.236 ||</li>
          </ul>
        </li>
        <li class="verse" id="v4-237">
          <ul class="padas">
            <li>vijñānaṃ jāyate sarvaṃ pratyakṣam iti gamyatām |</li>
            <li>vimanaskā yadā ke cit sambaddham api cendriyaiḥ || 4.237 ||</li>
          </ul>
        </li>
        <li class="verse" id="v4-238">
          <ul class="padas">
            <li>na budhyante tathā cānye sādṛśyādivimohitāḥ |</li>
            <li>tatra yo 'rthaṃ vivekena kauśalāt sadṛśeṣv api || 4.238 ||</li>
          </ul>
        </li>
        <li class="verse" id="v4-239">
          <ul class="padas">
            <li>sūkṣmaṃ vāpi prapadyeta tasya bhrāntirnaṃ tāvatā |</li>
            <li>yathā ṣaḍjādibhedena gāne laukikavaidike || 4.239 ||</li>
          </ul>
        </li>
        <li class="verse" id="v4-240">
          <ul class="padas">
            <li>vivekenāvagacchanti yeṣāṃ tatsaṃskṛtā matiḥ |</li>
            <li>gānamātraṃ vijānanti tatrānadhikṛtās tu ye || 4.240 ||</li>
          </ul>
        </li>
        <li class="verse" id="v4-241">
          <ul class="padas">
            <li>tadajñānān na mithyātvaṃ vaktuṃ śakyaṃ vivekinām |<span class="pb rich-text" data-page="147">(p.147)</span><br class="pb-br rich-text"/></li>
            <li>te hi ṣaḍjādiśabdebhyo vināpy eṣaṃ viviktatām || 4.241 ||</li>
          </ul>
        </li>
        <li class="verse" id="v4-242">
          <ul class="padas">
            <li>yathāvadadhigacchanti, tadvad gotvādivas tv api |</li>
            <li>saṅkīrṇam arthamātraṃ tu budhyante 'bhyāsarvajitāḥ || 4.242 ||</li>
          </ul>
        </li>
        <li class="verse" id="v4-243">
          <ul class="padas">
            <li>vivekaṃ pratipadyante ye śabdasmṛtisaṃskṛtāḥ |</li>
            <li>yathā rūpādimatyarthe yasyaivāsti yadindriyam || 4.243 ||</li>
          </ul>
        </li>
        <li class="verse" id="v4-244">
          <ul class="padas">
            <li>sa tanmātraṃ gṛhītvānyan na gṛhṇātyanumānataḥ |</li>
            <li>tathā vivekahetūnāṃ yadā yaṃ pratipadyate || 4.244 ||</li>
          </ul>
        </li>
        <li class="verse" id="v4-245">
          <ul class="padas">
            <li>tadupeye tadā jñānaṃ vartate tadanugrahāt |</li>
            <li>tena yāvat pramātāṇāṃ vivekopāyadarśanam || 4.245 ||</li>
          </ul>
        </li>
        <li class="verse" id="v4-246">
          <ul class="padas">
            <li>na syāt tāvad bhavet teṣāṃ vijñānaṃ nirvikalpakam |</li>
            <li>tasmād yatra prakalpyeta vastu vastvantarātmanā || 4.246 ||</li>
          </ul>
        </li>
        <li class="verse" id="v4-247">
          <ul class="padas">
            <li>pramāṇābhāsatā tatra na svadharmavikalpane |</li>
            <li>pratyakṣatvam ataḥ siddhaṃ sāmānyasya tathaiva ca || 4.247 ||</li>
          </ul>
        </li>
        <li class="verse" id="v4-248">
          <ul class="padas">
            <li>sambandhasyeti tat pūrvam anumānādi jāyate |</li>
            <li>sarvaṃ cāpy anumānādi pratyakṣe nirvikalpake || 4.248 ||</li>
          </ul>
        </li>
        <li class="verse" id="v4-249">
          <ul class="padas">
            <li>na pravartata ity etadanumāne 'bhidhāsyate |<span class="pb rich-text" data-page="148">(p.148)</span><br class="pb-br rich-text"/></li>
            <li>nanv evaṃ sati yāpy agner dūrād apy auṣṇyakalpanā || 4.249 ||</li>
          </ul>
        </li>
        <li class="verse" id="v4-250">
          <ul class="padas">
            <li>sāpi pratyakṣam eva syād yathā gotvādibuddhayaḥ |</li>
            <li>pratyāsannataraṃ gotvaṃ pratyakṣatvena sammatam || 4.250 ||</li>
          </ul>
        </li>
        <li class="verse" id="v4-251">
          <ul class="padas">
            <li>vijñānaṃ nānyad astīti pratyakṣam idam eva naḥ |</li>
            <li>tatrāpy akṣair asambandhaṃ manvānasyopajāyate || 4.251 ||</li>
          </ul>
        </li>
        <li class="verse" id="v4-252">
          <ul class="padas">
            <li>yadā buddhiḥ, tadā naiva pratyakṣatvena kalpyate |</li>
            <li>sparśanena tu sambandhe pratyakṣatvena jāyate || 4.252 ||</li>
          </ul>
        </li>
        <li class="verse" id="v4-253">
          <ul class="padas">
            <li>tasmād yadindriyaṃ yasya grāhakatvena kalpitam |</li>
            <li>tenaiva sati sambandhe pratyakṣaṃ nānyathā bhavet || 4.253 ||</li>
          </ul>
        </li>
        <li class="verse" id="v4-254">
          <ul class="padas">
            <li>evaṃ samāne 'pi vikalpamārge yatrākṣasambandhaphalānusāraḥ |</li>
            <li>pratyakṣatā tasya tathā ca loke vināpyado lakṣaṇataḥ prasiddham || 4.254 ||</li>
          </ul>
        </li>
      </ul>
      <h1 id="5,1_vṛttikāragrantha_VKG">§ 5,1 vṛttikāragrantha VKG</h1>
      <ul class="verses">
        <li class="verse" id="v5,1-1">
          <ul class="padas">
            <li>pratyakṣādau niṣiddhe 'pi nanu lokaprasiddhitaḥ |</li>
            <li>dharmādharmau pramāsyete brāhmaṇādivivekavat || 5,1.1 ||</li>
          </ul>
        </li>
        <li class="verse" id="v5,1-2">
          <ul class="padas">
            <li>dhārmikādhārmikatvābhyāṃ pīḍānugrahakāriṇau |</li>
            <li>prasiddhau hi, tathā cāha pārāśaryo 'tra vastuni || 5,1.2 ||</li>
          </ul>
        </li>
        <li class="verse" id="v5,1-3">
          <ul class="padas">
            <li>idaṃ puṇyam idaṃ pāpam ity etasmin padadvaye |</li>
            <li>ācaṇḍālaṃ manuṣyāṇām alpaṃ śāstraprayojanam || 5,1.3 ||</li>
          </ul>
        </li>
        <li class="verse" id="v5,1-4">
          <ul class="padas">
            <li>nirmūlāsambhavād atra pramāṇaiḥ saiva mṛgyate |</li>
            <li>kutaḥ punaḥ pravṛtteti, pratyakṣādi tu vāritam || 5,1.4 ||<span class="pb rich-text" data-page="150">(p.150)</span><br class="pb-br rich-text"/></li>
          </ul>
        </li>
        <li class="verse" id="v5,1-5">
          <ul class="padas">
            <li>na caitāni parityajya pṛthag loke pramāṇatā |</li>
            <li>saṃsāramocakādeś ca hiṃsā puṇyatvasammatā || 5,1.5 ||</li>
          </ul>
        </li>
        <li class="verse" id="v5,1-6">
          <ul class="padas">
            <li>na paścāt puṇyam icchanti ke cid evaṃ vigānataḥ |</li>
            <li>mlecchāryāṇāṃ prasiddhatvaṃ na dharmasyopapadyate || 5,1.6 ||</li>
          </ul>
        </li>
        <li class="verse" id="v5,1-7">
          <ul class="padas">
            <li>na cāryāṇāṃ viśeṣo 'sti yāvacchāstram anāśritam |</li>
            <li>tanmūlārthaprasiddhis tu tatprāmāṇye sthite bhavet || 5,1.7 ||</li>
          </ul>
        </li>
        <li class="verse" id="v5,1-8">
          <ul class="padas">
            <li>tasmād abhāvaktrasthau dharmādarmau na śaknuyāt |</li>
            <li>codanā cet samuddhartuṃ grastau tenaiva paśyatām || 5,1.8 ||</li>
          </ul>
        </li>
        <li class="verse" id="v5,1-9">
          <ul class="padas">
            <li>upadeśo hi bhavati jñānaṃ tasyeti yojyate |</li>
            <li>jñāyate yena tajjñānam ekādhikaraṇatvataḥ || 5,1.9 ||</li>
          </ul>
        </li>
        <li class="verse" id="v5,1-10">
          <ul class="padas">
            <li>autpattikagirā doṣaḥ kāraṇasya nivāryate |</li>
            <li>abādho 'nyatirekeṇa, svatas tena pramāṇatā || 5,1.10 ||<span class="pb rich-text" data-page="151">(p.151)</span><br class="pb-br rich-text"/></li>
          </ul>
        </li>
        <li class="verse" id="v5,1-11">
          <ul class="padas">
            <li>sarvasyānupalabdhe 'rthe prāmāṇyaṃ smṛtir anyathā |</li>
            <li>codanā copadeśaś ca vidhiś caikārthavācinaḥ || 5,1.11 ||</li>
          </ul>
        </li>
        <li class="verse" id="v5,1-12">
          <ul class="padas">
            <li>vākyāntare samarthe 'pi kimarthaṃ vidhir āśritaḥ |</li>
            <li>sādhyasādhanasambandhaḥ sarvākhyāteṣu vidyate || 5,1.12 ||</li>
          </ul>
        </li>
        <li class="verse" id="v5,1-13">
          <ul class="padas">
            <li>sarvavākyeṣu cākhyātaṃ tenākāṅkṣānivartanāt |</li>
            <li>pravṛttisiddhir icchātaḥ, pratiṣedhāt tu varjanam || 5,1.13 ||</li>
          </ul>
        </li>
        <li class="verse" id="v5,1-14">
          <ul class="padas">
            <li>vidhāvanāśrite sādhyaḥ puruṣārtho na labhyate |</li>
            <li>śrutasvargādibādhena dhātvarthaḥ sādhyatāṃ vrajet || 5,1.14 ||</li>
          </ul>
        </li>
        <li class="verse" id="v5,1-15">
          <ul class="padas">
            <li>vidhau tu tam atikramya svargādeḥ sādhyateṣyate |</li>
            <li>tatsādhanasya dharmatvam evaṃ sati ca labhyate || 5,1.15 ||<span class="pb rich-text" data-page="152">(p.152)</span><br class="pb-br rich-text"/></li>
          </ul>
        </li>
        <li class="verse" id="v5,1-16">
          <ul class="padas">
            <li>svapratyayāntarāpekṣā syād anāptanaroktiṣu |</li>
            <li>āptoktiṣu narāpekṣā nobhayaṃ codanāsu naḥ || 5,1.16 ||</li>
          </ul>
        </li>
      </ul>
      <h1 id="5.2">§ 5.2</h1>
      <ul class="verses">
        <li class="verse" id="v5,2-17">
          <ul class="padas">
            <li>ādiśabdo makārāntaḥ, luki kleśena saṅgatiḥ |</li>
            <li>nañadhyāhriyate sūtre, saṅkarāt paricodanā || 5,2.17 ||</li>
          </ul>
        </li>
        <li class="verse" id="v5,2-18">
          <ul class="padas">
            <li>pramāṇalakṣaṇājñānād vyabhicārāt parīkṣaṇam |</li>
            <li>naitat pratyakṣam ityevamaparīkṣopasaṃhṛtā || 5,2.18 ||</li>
          </ul>
        </li>
        <li class="verse" id="v5,2-19">
          <ul class="padas">
            <li>tatrānyasyāyathārthatvaṃ pratyakṣe tu yathārthatā |<span class="pb rich-text" data-page="153">(p.153)</span><br class="pb-br rich-text"/></li>
            <li>yadābhāsaṃ hi vijñānaṃ tatsaṃyoge tad iṣyate || 5,2.19 ||</li>
          </ul>
        </li>
        <li class="verse" id="v5,2-20">
          <ul class="padas">
            <li>sampūrṇaṃ lakṣaṇaṃ hy etat, tatsator vyatyayaḥ kṛtaḥ |</li>
            <li>śobhanārthas tu sacchabdaḥ, yad vākhyāhārakalpanā || 5,2.20 ||</li>
          </ul>
        </li>
        <li class="verse" id="v5,2-21">
          <ul class="padas">
            <li>arthāpattyetareṣāṃ ca pratyakṣābhāsalakṣaṇam |</li>
            <li>bādhakajñānalābho hi pūrvābādhe na sambhavet || 5,2.21 ||</li>
          </ul>
        </li>
        <li class="verse" id="v5,2-22">
          <ul class="padas">
            <li>sa cāstīti, avabodhatve sati nānyonyasaṃśrayam |</li>
            <li>na cānāgatabādhe ca pūrveṇātmā hi labhyate || 5,2.22 ||<span class="pb rich-text" data-page="154">(p.154)</span><br class="pb-br rich-text"/></li>
          </ul>
        </li>
        <li class="verse" id="v5,2-23">
          <ul class="padas">
            <li>nimittadoṣabodhena paścād yatrāpy abādhanam |</li>
            <li>bhavaty eva hi tatrāpi narāntaraviparyayaḥ || 5,2.23 ||</li>
          </ul>
        </li>
        <li class="verse" id="v5,2-24">
          <ul class="padas">
            <li>sarveṣāṃ sarvadā yatra dhīḥ syāt tatra na bādhanam |</li>
            <li>na hi kāraṇaduṣṭatvabuddhis tatra balīyasī || 5,2.24 ||<span class="pb rich-text" data-page="155">(p.155)</span><br class="pb-br rich-text"/></li>
          </ul>
        </li>
        <li class="verse" id="v5,2-25">
          <ul class="padas">
            <li>jātyādiṣu yadā jātā buddhiḥ paścād asambhavāt |</li>
            <li>nāśyate yuktibhis tatra vyaktam anyonyasaṃśrayam || 5,2.25 ||</li>
          </ul>
        </li>
        <li class="verse" id="v5,2-26">
          <ul class="padas">
            <li>svataḥ prāmāṇyataś cātra nirṇayo 'stitvabodhanāt |</li>
            <li>tadrūpapratyayotpattes tadasadvādinām api || 5,2.26 ||</li>
          </ul>
        </li>
      </ul>
      <h1 id="5,3_nirālambanavāda_NAV">§ 5,3 nirālambanavāda NAV</h1>
      <ul class="verses">
        <li class="verse" id="v5,3-1">
          <ul class="padas">
            <li>pramāṇatvāpramāṇatve puṇyapāpādi tatphalam |</li>
            <li>vidhyarthavādamantrārthanāmadheyādikalpanā || 5,3.1 ||</li>
          </ul>
        </li>
        <li class="verse" id="v5,3-2">
          <ul class="padas">
            <li>sarveṣu lakṣaṇeṣv evaṃ svapramāṇagaṇaiḥ sthitiḥ |</li>
            <li>vacanavyaktibhedena pūrvasiddhāntapakṣatā || 5,3.2 ||</li>
          </ul>
        </li>
        <li class="verse" id="v5,3-3">
          <ul class="padas">
            <li>karmabhyaḥ phalasambandhaḥ pāralaukyaihalaukike |</li>
            <li>sarvam ityādy ayuktaṃ syād arthaśūnyāsu buddhiṣu || 5,3.3 ||<span class="pb rich-text" data-page="156">(p.156)</span><br class="pb-br rich-text"/></li>
          </ul>
        </li>
        <li class="verse" id="v5,3-4">
          <ul class="padas">
            <li>tasmād dharmārthibhiḥ pūrvaṃ pramāṇair lokasammataiḥ |</li>
            <li>arthasya sadasadbhāve yatnaḥ kāryaḥ kriyāṃ prati || 5,3.4 ||</li>
          </ul>
        </li>
        <li class="verse" id="v5,3-5">
          <ul class="padas">
            <li>yadā saṃvṛtisatyena sarvam etat prakalpyate |</li>
            <li>jñānamātre 'pi kasmād vo vṛthāgraho 'rthakalpane || 5,3.5 ||</li>
          </ul>
        </li>
        <li class="verse" id="v5,3-6">
          <ul class="padas">
            <li>saṃvṛter na tu satyatvaṃ satyabhedaḥ kuto 'nvayam |</li>
            <li>satyā cet saṃvṛtiḥ keyaṃ mṛṣā cet satyatā katham || 5,3.6 ||</li>
          </ul>
        </li>
        <li class="verse" id="v5,3-7">
          <ul class="padas">
            <li>satyatvaṃ na ca sāmānyaṃ mṛṣārthaparamārthayoḥ |<span class="pb rich-text" data-page="157">(p.157)</span><br class="pb-br rich-text"/></li>
            <li>virodhāt, na hi vṛkṣatvaṃ sāmānyaṃ vṛkṣasiṃhayoḥ || 5,3.7 ||</li>
          </ul>
        </li>
        <li class="verse" id="v5,3-8">
          <ul class="padas">
            <li>tulyārthatve 'pi tenaiṣāṃ mithyāsaṃvṛtiśabdayoḥ |</li>
            <li>vañcanārtha upanyāso lālāvaktrāsavādivat || 5,3.8 ||</li>
          </ul>
        </li>
        <li class="verse" id="v5,3-9">
          <ul class="padas">
            <li>nāstikyaparihārārthaṃ saṃvṛtiḥ, kalpaneti ca |</li>
            <li>kalpanāpi tv abhinnasya naiva nirvastuke bhavet || 5,3.9 ||</li>
          </ul>
        </li>
        <li class="verse" id="v5,3-10">
          <ul class="padas">
            <li>tasmād yan nāsti nāsty eva, yat tv asti paramārthataḥ |</li>
            <li>tat satyam anyanmithyeti, na satyadvayakalpanā || 5,3.10 ||</li>
          </ul>
        </li>
        <li class="verse" id="v5,3-11">
          <ul class="padas">
            <li>svapnādibhogavac cāpi yopabhogatvakalpanā |</li>
            <li>tannivṛttyartham eveha paramārthe kaś cit pravartate || 5,3.11 ||</li>
          </ul>
        </li>
        <li class="verse" id="v5,3-12">
          <ul class="padas">
            <li>na hi svapnasukhādyarthaṃ dharme kaś cit pravartate |</li>
            <li>yādṛcchikatvāt svapnasya tūṣṇīmāsyeta paṇḍitaiḥ || 5,3.12 ||</li>
          </ul>
        </li>
        <li class="verse" id="v5,3-13">
          <ul class="padas">
            <li>paramārthaphalāvāptim icchadbhis tena yatnataḥ |</li>
            <li>pratipattir vidhātavyā yuktibhir bāhyavastuṣu || 5,3.13 ||<span class="pb rich-text" data-page="158">(p.158)</span><br class="pb-br rich-text"/></li>
          </ul>
        </li>
        <li class="verse" id="v5,3-14">
          <ul class="padas">
            <li>tatrārthaśūnyaṃ vijñānaṃ yogācārāḥ samāśritāḥ |</li>
            <li>tasyāpy abhāvam icchanti ye mādhyamikavādinaḥ || 5,3.14 ||</li>
          </ul>
        </li>
        <li class="verse" id="v5,3-15">
          <ul class="padas">
            <li>tatra bāhyārthaśūnyatvaṃ tulyaṃ tāvad dvayor api |</li>
            <li>nivṛttyāsya tato jñāne tadvat saṃvṛtikalpanā || 5,3.15 ||</li>
          </ul>
        </li>
        <li class="verse" id="v5,3-16">
          <ul class="padas">
            <li>tasmāt sādhāraṇatvena tanmūlatvena cāpy ayam |</li>
            <li>bāhyārthasadasadbhāve yatno bhāṣyakṛtā kṛtāḥ || 5,3.16 ||</li>
          </ul>
        </li>
        <li class="verse" id="v5,3-17">
          <ul class="padas">
            <li>bāhyārthāpahnave 'dvaitam ekārthasya parīkṣaṇāt |</li>
            <li>pramāṇam āśritaś caikas tatrāstāṃ yaḥ prameyataḥ || 5,3.17 ||</li>
          </ul>
        </li>
        <li class="verse" id="v5,3-18">
          <ul class="padas">
            <li>pramāṇasthas tu mūlatvād ihedānīṃ parīkṣyate |</li>
            <li>prastutaḥ sa dvidhā cātra prathamaṃ tv anumānataḥ || 5,3.18 ||</li>
          </ul>
        </li>
        <li class="verse" id="v5,3-19">
          <ul class="padas">
            <li>pratyakṣabādhane cokte paścāt tacchaktyavekṣaṇāt |</li>
            <li>tatrānumānamāhedaṃ nanv iti, asya ca saṅgatiḥ || 5,3.19 ||</li>
          </ul>
        </li>
        <li class="verse" id="v5,3-20">
          <ul class="padas">
            <li>tatsamprayogajaṃ nāma pratyakṣam iti bhāṣitam |</li>
            <li>tatrendriyārthasambandhabhedo na paramārthataḥ || 5,3.20 ||</li>
          </ul>
        </li>
        <li class="verse" id="v5,3-21">
          <ul class="padas">
            <li>kalpitaḥ samprayogas tu svapnādāv api vidyate |</li>
            <li>tadatadyogajanyasya vibhāgas tena durlabhaḥ || 5,3.21 ||<span class="pb rich-text" data-page="159">(p.159)</span><br class="pb-br rich-text"/></li>
          </ul>
        </li>
        <li class="verse" id="v5,3-22">
          <ul class="padas">
            <li>mithyātvaṃ yad dvidhaivoktaṃ nāyathety atra cocyate |</li>
            <li>sarvasyaiva ca mithyātve kiṃ viśiṣyābhidhīyate || 5,3.22 ||</li>
          </ul>
        </li>
        <li class="verse" id="v5,3-23">
          <ul class="padas">
            <li>stambhādipratyayo mithyā pratyayatvāt tathā hi yaḥ |</li>
            <li>pratyayaḥ sa mṛṣā dṛṣṭaḥ svapnādipratyayo yathā || 5,3.23 ||</li>
          </ul>
        </li>
        <li class="verse" id="v5,3-24">
          <ul class="padas">
            <li>siddhasādhanabhāvo 'ṃśe dṛṣṭāntābhāva eva ca |</li>
            <li>mā bhūtām evaśabdaś ca vyartho 'śeṣaprasādhane || 5,3.24 ||</li>
          </ul>
        </li>
        <li class="verse" id="v5,3-25">
          <ul class="padas">
            <li>sarva eveti tenātra jāgradbuddhiparigrahaḥ |</li>
            <li>svāṃśābhyupagamāc cāpi bāhyagrāhyanivāraṇam || 5,3.25 ||</li>
          </ul>
        </li>
        <li class="verse" id="v5,3-26">
          <ul class="padas">
            <li>pratyayasyeti sādhyāṃśavyāptahetunidarśanam |</li>
            <li>hetuś copanyenātra jāgrato 'pīti darśataḥ || 5,3.26 ||<span class="pb rich-text" data-page="160">(p.160)</span><br class="pb-br rich-text"/></li>
          </ul>
        </li>
        <li class="verse" id="v5,3-27">
          <ul class="padas">
            <li>vipakṣābhāvataś cātra vyatireko na kathyate |</li>
            <li>sāmānyasya ca hetutvāt kasmāt pakṣaikadeśatā || 5,3.27 ||</li>
          </ul>
        </li>
        <li class="verse" id="v5,3-28">
          <ul class="padas">
            <li>jāgrajjñāne viśeṣo 'yaṃ yataḥ supariniścayaḥ |</li>
            <li>bāhyālambanasambandho na prasiddhaḥ paraṃ prati || 5,3.28 ||</li>
          </ul>
        </li>
        <li class="verse" id="v5,3-29">
          <ul class="padas">
            <li>tasmād yad bhāṣyakāreṇa dattam uttam atra tu |</li>
            <li>vikalpasamatā vā syād vaidharmyasamatāpi vā || 5,3.29 ||</li>
          </ul>
        </li>
        <li class="verse" id="v5,3-30">
          <ul class="padas">
            <li>dṛṣṭatvāt pūrvapakṣasya jātyukti kaiś cid āśritā |</li>
            <li>pratijñādoṣam evāhuḥ ke cit pratyakṣabādhanam || 5,3.30 ||<span class="pb rich-text" data-page="161">(p.161)</span><br class="pb-br rich-text"/></li>
          </ul>
        </li>
        <li class="verse" id="v5,3-31">
          <ul class="padas">
            <li>śakṣyāmo yadi vispaṣṭaṃ svāṃśagrāhyanivāraṇam |</li>
            <li>tadā te śuddha eva syāt pakṣo grāhyanivāraṇaḥ || 5,3.31 ||</li>
          </ul>
        </li>
        <li class="verse" id="v5,3-32">
          <ul class="padas">
            <li>pratyakṣādeś ca viṣayo bāhya evāvatiṣṭhate |</li>
            <li>tanniṣedhakṛtas tasya tair bhavet pakṣabādhanam || 5,3.32 ||</li>
          </ul>
        </li>
        <li class="verse" id="v5,3-33">
          <ul class="padas">
            <li>suniścayena caiteṣāṃ bādhakapratyayād ṛte |</li>
            <li>pramāṇābhāsatā nāstīty etasmāt katyate balam || 5,3.33 ||</li>
          </ul>
        </li>
        <li class="verse" id="v5,3-34">
          <ul class="padas">
            <li>duṣṭajñānagṛhītāpratiṣedho hi yujyate |</li>
            <li>gṛhītamātrabādhe tu svapakṣo 'pi na sidhyati || 5,3.34 ||</li>
          </ul>
        </li>
        <li class="verse" id="v5,3-35">
          <ul class="padas">
            <li>agrāhyatvāc ca bhedena viśeṣaṇaviśeṣyayoḥ |</li>
            <li>aprasiddhobhayatvaṃ vā vācyam anyatarasya vā || 5,3.35 ||</li>
          </ul>
        </li>
        <li class="verse" id="v5,3-36">
          <ul class="padas">
            <li>vaktṛśrotroś ca yajjñānaṃ viśeṣaṇviśeṣyayoḥ |</li>
            <li>tannirālambanatvena svavāgbādho dvyor api || 5,3.36 ||</li>
          </ul>
        </li>
        <li class="verse" id="v5,3-37">
          <ul class="padas">
            <li>sambhavo na ca bhedasya viśeṣaṇaviśeṣyayoḥ |</li>
            <li>tasmān nirūpaṇaṃ nāsti pratijñārthasya śobhanam || 5,3.37 ||<span class="pb rich-text" data-page="162">(p.162)</span><br class="pb-br rich-text"/></li>
          </ul>
        </li>
        <li class="verse" id="v5,3-38">
          <ul class="padas">
            <li>nirālambanatā nāma na kiñ cid vastu gamyate |</li>
            <li>tena yadvyatirekādau praśno naivopapadyate || 5,3.38 ||</li>
          </ul>
        </li>
        <li class="verse" id="v5,3-39">
          <ul class="padas">
            <li>yady avastu kathaṃ tv asmāṃs tvaṃ bodhayitum icchasi |</li>
            <li>budhyase vā svabuddhyā tvam, kalpitā tv atha sādhyate || 5,3.39 ||</li>
          </ul>
        </li>
        <li class="verse" id="v5,3-40">
          <ul class="padas">
            <li>asataḥ kalpanā kīdṛk, kḷptau vastu prasajyate |</li>
            <li>katham iṣṭam abhāve ced, vastu so 'pīti vakṣyate || 5,3.40 ||</li>
          </ul>
        </li>
        <li class="verse" id="v5,3-41">
          <ul class="padas">
            <li>tathā pratyaya ity eṣa karma bhāvādi vā bhavet |</li>
            <li>bhāvādiṣu virodhaḥ syāt karma cet siddhasādhanam || 5,3.41 ||</li>
          </ul>
        </li>
        <li class="verse" id="v5,3-42">
          <ul class="padas">
            <li>pratyāyyasya hi rūpāder nirālambanateṣyate |</li>
            <li>avijñānātmakatvena kiñ cin nālambate hy asau || 5,3.42 ||</li>
          </ul>
        </li>
        <li class="verse" id="v5,3-43">
          <ul class="padas">
            <li>kartṛtve karaṇatve vā pakṣatvaṃ śabdayor api |</li>
            <li>tannirālambanatvena pakṣābhāvaḥ prasajyate || 5,3.43 ||<span class="pb rich-text" data-page="163">(p.163)</span><br class="pb-br rich-text"/></li>
          </ul>
        </li>
        <li class="verse" id="v5,3-44">
          <ul class="padas">
            <li>pratyāyyena ca bhinnena vinā kartrādyasambhavaḥ |</li>
            <li>pratyaye tannimitte vā bādhaḥ svavacanena te || 5,3.44 ||</li>
          </ul>
        </li>
        <li class="verse" id="v5,3-45">
          <ul class="padas">
            <li>athāpi rūḍhirūpeṇa pratyayaḥ syāt tathāpi tu |</li>
            <li>grāhakaṃ vastu siddhaṃ naḥ pratyayo 'nyasya vastunaḥ || 5,3.45 ||</li>
          </ul>
        </li>
        <li class="verse" id="v5,3-46">
          <ul class="padas">
            <li>tam abhyupetya pakṣaś ced abhyupetaṃ virudhyate |</li>
            <li>viśeṣyasyāprasiddhaś ca tava, asmākam atādṛśe || 5,3.46 ||</li>
          </ul>
        </li>
        <li class="verse" id="v5,3-47">
          <ul class="padas">
            <li>ātmadharmasvatantratvakalpane 'pi tathā bhavet |</li>
            <li>na ca pratyayamātratvaṃ kiñ cid asty anirūpaṇāt || 5,3.47 ||</li>
          </ul>
        </li>
        <li class="verse" id="v5,3-48">
          <ul class="padas">
            <li>śabdārthamātrarūpeṇa yathānyeṣāṃ nirūpaṇam |</li>
            <li>tathā ca bhavato na syād vācyabhedamanicchataḥ || 5,3.48 ||</li>
          </ul>
        </li>
        <li class="verse" id="v5,3-49">
          <ul class="padas">
            <li>nirālambanatā cāpi sarvathā yadi sādhyate |</li>
            <li>viśeṣaṇāprasiddhiś ca dṛṣṭāntaś ca na vidyate || 5,3.49 ||<span class="pb rich-text" data-page="164">(p.164)</span><br class="pb-br rich-text"/></li>
          </ul>
        </li>
        <li class="verse" id="v5,3-50">
          <ul class="padas">
            <li>kena cic cet prakāreṇa nirālambanatocyate |</li>
            <li>rasajñānasya rūpādiśūnyatvāt siddhasādhanam || 5,3.50 ||</li>
          </ul>
        </li>
        <li class="verse" id="v5,3-51">
          <ul class="padas">
            <li>atha buddhir yadākārā tadālambanavāraṇam |</li>
            <li>svākārasyābhyupetatvāt tadabhāvo virudhyate || 5,3.51 ||</li>
          </ul>
        </li>
        <li class="verse" id="v5,3-52">
          <ul class="padas">
            <li>bāhyānālambanatve 'pi bāhya ity agraho yadi |</li>
            <li>stambhādau naiva tadbuddhir ityevaṃ siddhasādhanam || 5,3.52 ||</li>
          </ul>
        </li>
        <li class="verse" id="v5,3-53">
          <ul class="padas">
            <li>atha stambhādirūpeṇa nirālambanatocyate |</li>
            <li>saṃvedanasya dṛṣṭatvāt tadvirodhaḥ prasajyate || 5,3.53 ||</li>
          </ul>
        </li>
        <li class="verse" id="v5,3-54">
          <ul class="padas">
            <li>dvicandrādiṣu tulyaś cet, nendriyāprāptito hi naḥ |</li>
            <li>tatrānālambanoktiḥ syān nārthasaṃvittyabhāvataḥ || 5,3.54 ||</li>
          </ul>
        </li>
        <li class="verse" id="v5,3-55">
          <ul class="padas">
            <li>sarvatrārthendriyāṇāṃ naḥ saṃyogasadasattayā |</li>
            <li>saṃvittau vidyamānāyāṃ sadasadgrāhikā sthitiḥ || 5,3.55 ||<span class="pb rich-text" data-page="165">(p.165)</span><br class="pb-br rich-text"/></li>
          </ul>
        </li>
        <li class="verse" id="v5,3-56">
          <ul class="padas">
            <li>bhavatas tv indriyādīnām abhāvād grahaṇād ṛte |</li>
            <li>nālambanasya hetuḥ syān niṣedho 'to na yujyate || 5,3.56 ||</li>
          </ul>
        </li>
        <li class="verse" id="v5,3-57">
          <ul class="padas">
            <li>bahirbhāvāprasiddhatvāt tenānālambanā matiḥ |</li>
            <li>kathañ cit sādhyate naiṣa pakṣo hi jñāyate tadā || 5,3.57 ||</li>
          </ul>
        </li>
        <li class="verse" id="v5,3-58">
          <ul class="padas">
            <li>yathānyabodhanāśakter nāprasiddhe viśeṣaṇe |</li>
            <li>pakṣasiddhis tathaiva syād viśeṣaṇaviśeṣaṇe || 5,3.58 ||</li>
          </ul>
        </li>
        <li class="verse" id="v5,3-59">
          <ul class="padas">
            <li>nāprasiddhe padārthe hi vākyārthaḥ sampratīyate |</li>
            <li>tatpūrvakatvāt pakṣaś ca vākyārthaḥ sthāpayiṣyate || 5,3.59 ||</li>
          </ul>
        </li>
        <li class="verse" id="v5,3-60">
          <ul class="padas">
            <li>paryudāse niṣedhe vā vyatiriktasya vastunaḥ |</li>
            <li>prameyatvādyabhedena jagataḥ siddhasādhanam || 5,3.60 ||<span class="pb rich-text" data-page="166">(p.166)</span><br class="pb-br rich-text"/></li>
          </ul>
        </li>
        <li class="verse" id="v5,3-61">
          <ul class="padas">
            <li>yadi cātyantabhedena nirālambanatocyate |</li>
            <li>kathañ cic ced virudhyeta prākpakṣaḥ kalpitena || 5,3.61 ||</li>
          </ul>
        </li>
        <li class="verse" id="v5,3-62">
          <ul class="padas">
            <li>vastvādyākārataś cāpi dhīr nirālambaneṣyate |</li>
            <li>grāhakāc ced abhinnatvaṃ śaktibhedo virudhyate || 5,3.62 ||</li>
          </ul>
        </li>
        <li class="verse" id="v5,3-63">
          <ul class="padas">
            <li>nirālambanabuddheś ca yady utpattiḥ prasādhyate |</li>
            <li>dṛṣṭatvāt seṣyate 'smābhir bāhyagrāhyavivarjitā || 5,3.63 ||</li>
          </ul>
        </li>
        <li class="verse" id="v5,3-64">
          <ul class="padas">
            <li>samyaktvaṃ punar etasyās tvaṃ necchasi kathañ cana |</li>
            <li>ātmāṃśe 'vasitā hy eṣā mṛgatṛṣṇādibuddhivat || 5,3.64 ||</li>
          </ul>
        </li>
        <li class="verse" id="v5,3-65">
          <ul class="padas">
            <li>caitrādipratyayānāṃ ca nirālambanatā yadi |</li>
            <li>dharmabhūtā na gṛhyeta sādhanotthitayā dhiyā || 5,3.65 ||</li>
          </ul>
        </li>
        <li class="verse" id="v5,3-66">
          <ul class="padas">
            <li>tato viṣayanānātvāt pratiyogyanirākṛtā |</li>
            <li>rūpāt sālambanaprāptiḥ satī kena nivāryate || 5,3.66 ||<span class="pb rich-text" data-page="167">(p.167)</span><br class="pb-br rich-text"/></li>
          </ul>
        </li>
        <li class="verse" id="v5,3-67">
          <ul class="padas">
            <li>yadi pratyayaśabdo 'pi pratyayatvena gṛhyate |</li>
            <li>saṃvittyālambanatvaṃ ca vāryate, siddhasādhanam || 5,3.67 ||</li>
          </ul>
        </li>
        <li class="verse" id="v5,3-68">
          <ul class="padas">
            <li>buddhyutpādanaśaktiś ced vāryā, sādhayaṃ na sidhyati |</li>
            <li>sādhanasya prayogo 'tra bodhakatvād vinā na te || 5,3.68 ||</li>
          </ul>
        </li>
        <li class="verse" id="v5,3-69">
          <ul class="padas">
            <li>na cābhidhāstyasambandhād ṛte bhedāc ca nāsty asau |</li>
            <li>na cāsau tadgataṃ bhedaṃ bodhayantya dhiyā vinā || 5,3.69 ||</li>
          </ul>
        </li>
        <li class="verse" id="v5,3-70">
          <ul class="padas">
            <li>prāśnikair agṛhīte ca vākyasyāvayave pṛthak |</li>
            <li>pakṣe hetau ca dṛṣṭānte vādini prativādini || 5,3.70 ||</li>
          </ul>
        </li>
        <li class="verse" id="v5,3-71">
          <ul class="padas">
            <li>sādhanasyāprayogaḥ syād abhyupetyocyate yadi |</li>
            <li>pūrvābhyupagamenaiva pratijñā bādhyate tataḥ || 5,3.71 ||</li>
          </ul>
        </li>
        <li class="verse" id="v5,3-72">
          <ul class="padas">
            <li>dharmādharmādibhede ca nāsiddhe paramārthataḥ |</li>
            <li>śiṣyātmanoś ca dharmāder upadeśo 'vakalpate || 5,3.72 ||</li>
          </ul>
        </li>
        <li class="verse" id="v5,3-73">
          <ul class="padas">
            <li>tadanuṣṭhānato buddher iṣṭo bhedaḥ, <span class="pb rich-text" data-page="168">(p.168)</span><br class="pb-br rich-text"/>  sphuṭaṃ ca taiḥ |</li>
            <li>sūtrāntare 'bhyupetatvād bhaved āgamabādhanam || 5,3.73 ||</li>
          </ul>
        </li>
        <li class="verse" id="v5,3-74">
          <ul class="padas">
            <li>sarvalokaprasiddhyā ca pakṣabādho 'tra te dhruvam |</li>
            <li>kṛtsnasādhanabuddhiś ca yadi mithyeṣyate tataḥ || 5,3.74 ||</li>
          </ul>
        </li>
        <li class="verse" id="v5,3-75">
          <ul class="padas">
            <li>sarvābhāvo yatheṣṭaṃ vā nyūnatā vābhidhīyate |</li>
            <li>teṣāṃ sālambanatve vā tair anaikāntiko bhavet || 5,3.75 ||</li>
          </ul>
        </li>
        <li class="verse" id="v5,3-76">
          <ul class="padas">
            <li>tadanyasya pratijñā cet, tadanyapratyayo mṛṣā |</li>
            <li>tanmithyātvaprasaṅge ca sarvaṃ pūrva na sidhyati || 5,3.76 ||</li>
          </ul>
        </li>
        <li class="verse" id="v5,3-77">
          <ul class="padas">
            <li>stambhādisādhanajñānabhedo na hi tathā bhavet |</li>
            <li>yāvad yāvat pratijñeyaṃ tadaṅgasya pratīyate || 5,3.77 ||</li>
          </ul>
        </li>
        <li class="verse" id="v5,3-78">
          <ul class="padas">
            <li>tāvat tāvat pareṣāṃ syān mithyātvād anyabādhanam |<span class="pb rich-text" data-page="169">(p.169)</span><br class="pb-br rich-text"/></li>
            <li>viruddhāvyabhicāritvaṃ bādho vāpy anumānataḥ || 5,3.78 ||</li>
          </ul>
        </li>
        <li class="verse" id="v5,3-79">
          <ul class="padas">
            <li>itthaṃ sarveṣu pakṣeṣu vaktavyaṃ pratisādhanam |</li>
            <li>bāhyārthālambanā buddhir iti samyak ca dhīr iyam || 5,3.79 ||</li>
          </ul>
        </li>
        <li class="verse" id="v5,3-80">
          <ul class="padas">
            <li>bādhakāpetabuddhitvād yathā svapnādibādhadhīḥ |</li>
            <li>sāpi mithyeti ced brūyāt, svapnādīnām abādhanāt || 5,3.80 ||</li>
          </ul>
        </li>
        <li class="verse" id="v5,3-81">
          <ul class="padas">
            <li>tasmāt sādharmyadṛṣṭānto bhavataḥ sādhane na hi |</li>
            <li>vijñānāstitvabhinnatvakṣaṇikatvādidhīs tathā || 5,3.81 ||</li>
          </ul>
        </li>
        <li class="verse" id="v5,3-82">
          <ul class="padas">
            <li>samyak ced abhyupeyeta tadānaikāntiko bhavet |</li>
            <li>tanmithyābhyupapattau ca pakṣabādhaḥ prasajyate || 5,3.82 ||</li>
          </ul>
        </li>
        <li class="verse" id="v5,3-83">
          <ul class="padas">
            <li>tathā ca baddham uktādivyavasthā na prakalpate |</li>
            <li>tataś ca mokṣayatnasya vaiphalyaṃ vaḥ prasajyate || 5,3.83 ||<span class="pb rich-text" data-page="170">(p.170)</span><br class="pb-br rich-text"/></li>
          </ul>
        </li>
        <li class="verse" id="v5,3-84">
          <ul class="padas">
            <li>vikalpotpadyamānā ca jñānāstitvādidhīr yadi |</li>
            <li>mṛṣeṣṭā, na ca dṛṣṭātra pramāṇāntarato gatiḥ || 5,3.84 ||</li>
          </ul>
        </li>
        <li class="verse" id="v5,3-85">
          <ul class="padas">
            <li>pramāṇābhāvatas tena jñānāstitvādi durlabham |</li>
            <li>sarvaṃ cāpy asmadādīnāṃ mithyā jñānaṃ vikalpanāt || 5,3.85 ||</li>
          </ul>
        </li>
        <li class="verse" id="v5,3-86">
          <ul class="padas">
            <li>sānnidhyaviprakṛṣṭatve sattvāsattve ca durlabhe |</li>
            <li>mithyājñānāviśeṣe 'pi sāṃkhyādiparivarjanāt || 5,3.86 ||</li>
          </ul>
        </li>
        <li class="verse" id="v5,3-87">
          <ul class="padas">
            <li>bauddhadarśana ekasmin pakṣapāto na yujyate |</li>
            <li>mṛṣātvaṃ yadi buddheḥ syād bādhaḥ kiṃ nopalabhyate || 5,3.87 ||</li>
          </ul>
        </li>
        <li class="verse" id="v5,3-88">
          <ul class="padas">
            <li>bādhād vināpi tac cet syād vyavasthā na prakalpate |</li>
            <li>pratiyogini dṛṣṭe ca jāgrajjñāne mṛṣā bhavet || 5,3.88 ||</li>
          </ul>
        </li>
        <li class="verse" id="v5,3-89">
          <ul class="padas">
            <li>svapnādibuddhir asmākaṃ tava bhedo 'pi kiṅkṛtaḥ |</li>
            <li>na cānyat pratiyogyasti jāgrajjñānasya śobhanam || 5,3.89 ||</li>
          </ul>
        </li>
        <li class="verse" id="v5,3-90">
          <ul class="padas">
            <li>yaddarśanena mithyātvaṃ stambhādipratyayo vrajet |</li>
            <li>svapnādipratiyogitvaṃ sarvalokaprasiddhitaḥ || 5,3.90 ||</li>
          </ul>
        </li>
        <li class="verse" id="v5,3-91">
          <ul class="padas">
            <li>tadīyadharmavaidharmyād bādhakapratyayo yathā |<span class="pb rich-text" data-page="171">(p.171)</span><br class="pb-br rich-text"/></li>
            <li>yogināṃ jāyate buddhir bādhikā pratiyoginī || 5,3.91 ||</li>
          </ul>
        </li>
        <li class="verse" id="v5,3-92">
          <ul class="padas">
            <li>jāgratstambhādibuddhīnāṃ tataḥ svapnāditulyatā |</li>
            <li>prāptānāṃ tām avasthāṃ ca sarvaprāṇabhṛtām api || 5,3.92 ||</li>
          </ul>
        </li>
        <li class="verse" id="v5,3-93">
          <ul class="padas">
            <li>bādho 'yaṃ bhavitā tena siddhā sapratiyogitā |</li>
            <li>iha janmani keṣāñ cin na tāvad upalabhyate || 5,3.93 ||</li>
          </ul>
        </li>
        <li class="verse" id="v5,3-94">
          <ul class="padas">
            <li>yogyavasthāgatānāṃ tu na vidmaḥ kiṃ bhaviṣyati |</li>
            <li>yogināṃ cāsmādīyānāṃ tvaduktapratiyoginī || 5,3.94 ||</li>
          </ul>
        </li>
        <li class="verse" id="v5,3-95">
          <ul class="padas">
            <li>tvaduktiviparītā vā bādhabuddhir bhaviṣyati |</li>
            <li>īdṛktve yogibuddhīnāṃ dṛṣṭānto na tavāsti ca || 5,3.95 ||</li>
          </ul>
        </li>
        <li class="verse" id="v5,3-96">
          <ul class="padas">
            <li>dṛṣṭāntas tv asmādīnāṃ yo gṛhītaḥ sa vidyate |</li>
            <li>atha stambhādibuddhīnāṃ vadet sapratiyogitām || 5,3.96 ||</li>
          </ul>
        </li>
        <li class="verse" id="v5,3-97">
          <ul class="padas">
            <li>bādhyatvaṃ cāpi buddhitvān mṛgatṛṣṇādibuddhivat |<span class="pb rich-text" data-page="172">(p.172)</span><br class="pb-br rich-text"/></li>
            <li>iṣṭaṃ sapratiyogitvaṃ mṛgatṛṣṇādibuddhibhiḥ || 5,3.97 ||</li>
          </ul>
        </li>
        <li class="verse" id="v5,3-98">
          <ul class="padas">
            <li>tadātmanā ca bādhyatvaṃ grāhyāntaratayāpi ca |</li>
            <li>bādhakaiś cāpy anekāntaḥ, tadanyatve ca pūrvavat || 5,3.98 ||</li>
          </ul>
        </li>
        <li class="verse" id="v5,3-99">
          <ul class="padas">
            <li>mithyādhīpratiyogitvaṃ svapnādāv iva te bhavet |</li>
            <li>rāgādikṣayayogitvanimittādhigatis tathā || 5,3.99 ||</li>
          </ul>
        </li>
        <li class="verse" id="v5,3-100">
          <ul class="padas">
            <li>yāvān viśeṣa iṣṭaś cet sarvābhāvād viruddhatā |</li>
            <li>mahājanasya vā bādhādivānīmbādhabuddhivat || 5,3.100 ||</li>
          </ul>
        </li>
        <li class="verse" id="v5,3-101">
          <ul class="padas">
            <li>vācyo 'numānabādho vā yadi vā pratisādhanam |</li>
            <li>pūrvasādhanadoṣāś ca sandheyāḥ, tasya cādhunā || 5,3.101 ||</li>
          </ul>
        </li>
        <li class="verse" id="v5,3-102">
          <ul class="padas">
            <li>sādhyābhedād avācyatvād hetor nobhayasiddhatā |</li>
            <li>pratyayatvaṃ ca,  5,3.102 ||<span class="pb rich-text" data-page="173">(p.173)</span><br class="pb-br rich-text"/>  sāmānyaṃ bhinnābhinnaṃ na vidyate ||</li>
          </ul>
        </li>
        <li class="verse" id="v5,3-103">
          <ul class="padas">
            <li>bhavato 'tyantabhinnaṃ ca matpakṣe 'pi kathañ cana |</li>
            <li>sārūpyānyanivṛttī ca netyetat sādhayiṣyate || 5,3.103 ||</li>
          </ul>
        </li>
        <li class="verse" id="v5,3-104">
          <ul class="padas">
            <li>tasmād dhetur na sāmānyam asti siddhaṃ dvayor api |</li>
            <li>viśeṣayoś ca hetutvaṃ pakṣatattulyasaṃsthayoḥ || 5,3.104 ||</li>
          </ul>
        </li>
        <li class="verse" id="v5,3-105">
          <ul class="padas">
            <li>na syād anvayahīnatvād ataddharmatayāpi ca |</li>
            <li>na cārthahīnā tadbuddhir hetutvena bhaviṣyati || 5,3.105 ||</li>
          </ul>
        </li>
        <li class="verse" id="v5,3-106">
          <ul class="padas">
            <li>āśrayāsiddhitā coktā viśeṣyasyāprasiddhitaḥ |</li>
            <li>tathā hetor viruddhatvaṃ dṛṣṭānte sādhyahīnatā || 5,3.106 ||</li>
          </ul>
        </li>
        <li class="verse" id="v5,3-107">
          <ul class="padas">
            <li>viśeṣaṇāprasiddhatvavikalpenaiva bodhite |</li>
            <li>svapnādipratyaye bāhyaṃ sarvathā na hi neṣyate || 5,3.107 ||</li>
          </ul>
        </li>
        <li class="verse" id="v5,3-108">
          <ul class="padas">
            <li>sarvatrālambanaṃ bāhyaṃ deśakālānyathātmakam |<span class="pb rich-text" data-page="174">(p.174)</span><br class="pb-br rich-text"/></li>
            <li>janmany ekatra bhinne vā tathā kālāntare 'pi vā || 5,3.108 ||</li>
          </ul>
        </li>
        <li class="verse" id="v5,3-109">
          <ul class="padas">
            <li>taddeśo vānyadeśo vā svapnajñānasya gocaraḥ |</li>
            <li>alātacakre 'lātaṃ syāc chīghrabhramaṇasaṃskṛtam || 5,3.109 ||</li>
          </ul>
        </li>
        <li class="verse" id="v5,3-110">
          <ul class="padas">
            <li>gandharvanagare 'bhrāṇi pūrvadṛṣṭaṃ gṛhādi ca |</li>
            <li>pūrvānubhūtatoyaṃ ca raśmitaptoṣaraṃ tathā || 5,3.110 ||</li>
          </ul>
        </li>
        <li class="verse" id="v5,3-111">
          <ul class="padas">
            <li>mṛgatoyasya vijñāne kāraṇatvena kalpyate |</li>
            <li>dravyāntare viṣāṇaṃ ca śaśasyātmā ca kāraṇam || 5,3.111 ||</li>
          </ul>
        </li>
        <li class="verse" id="v5,3-112">
          <ul class="padas">
            <li>śaśaśṛṅgadhiyaḥ, mauṇḍyaṃ niṣedhe śiraso 'sya ca |</li>
            <li>vastvantarair asaṃsṛṣṭaḥ padārthaḥ śūnyatādhiyaḥ || 5,3.112 ||<span class="pb rich-text" data-page="175">(p.175)</span><br class="pb-br rich-text"/></li>
          </ul>
        </li>
        <li class="verse" id="v5,3-113">
          <ul class="padas">
            <li>kāraṇatvaṃ padārthānām asadvākyārthakalpane |</li>
            <li>atyantānanubhūto 'pi baddhyā yo 'rthaḥ prakalpyate || 5,3.113 ||</li>
          </ul>
        </li>
        <li class="verse" id="v5,3-114">
          <ul class="padas">
            <li>tasyotpattau kathañ cit syuḥ pṛthivyādīni kāraṇam |</li>
            <li>eṣa pratyakṣadharmaś ca vartamānārthataiva yā || 5,3.114 ||</li>
          </ul>
        </li>
        <li class="verse" id="v5,3-115">
          <ul class="padas">
            <li>sannikṛṣṭārthavṛttiś ca na tu jñānāntareṣv iyam |</li>
            <li>katham utpādayej jñānaṃ tatrāsaṃścet, kuto nviyam || 5,3.115 ||</li>
          </ul>
        </li>
        <li class="verse" id="v5,3-116">
          <ul class="padas">
            <li>arthasyāvidyamānasya vijñānotpattyaśaktatā |</li>
            <li>bāhyālambanatāyāṃ nau vivādo 'rthasya saṃnidhiḥ || 5,3.116 ||</li>
          </ul>
        </li>
        <li class="verse" id="v5,3-117">
          <ul class="padas">
            <li>yadi nāsti, kim evaṃ syād asmatpakṣanivartanam |</li>
            <li>tasmād yadanyathāsantam anyathā pratipadyate || 5,3.117 ||</li>
          </ul>
        </li>
        <li class="verse" id="v5,3-118">
          <ul class="padas">
            <li>tannirālambanaṃ jñānam, <span class="pb rich-text" data-page="176">(p.176)</span><br class="pb-br rich-text"/>  abhāvālambanaṃ ca tat |</li>
            <li>bhāvāntaram abhāvo 'nyo na kaś cid anirūpaṇāt || 5,3.118 ||</li>
          </ul>
        </li>
        <li class="verse" id="v5,3-119">
          <ul class="padas">
            <li>bhavatā dvayamatyetad durnirūpaṃ sahetukam |</li>
            <li>pratijñādoṣavac cāpi yojyā hetor viruddhatā || 5,3.119 ||</li>
          </ul>
        </li>
        <li class="verse" id="v5,3-120">
          <ul class="padas">
            <li>samastavyastadharmādisvarūpādiviparyayāt |<span class="pb rich-text" data-page="177">(p.177)</span><br class="pb-br rich-text"/></li>
            <li>dṛṣṭāntadoṣāḥ sarve ca yojyāḥ, na hy ekavastuni || 5,3.120 ||</li>
          </ul>
        </li>
        <li class="verse" id="v5,3-121">
          <ul class="padas">
            <li>tava sādhyāṃśahetvaṃśavyāptadharmādisambhavaḥ |</li>
            <li>ke cid vaidharmyadṛṣṭānto nāstīty apy anuyuñjate || 5,3.121 ||</li>
          </ul>
        </li>
        <li class="verse" id="v5,3-122">
          <ul class="padas">
            <li>tadabhāvād avṛtteś ca nāsty atrāvasaras tava |</li>
            <li>vidhirūpapratijñāyām etad vaktuṃ hi śakyate || 5,3.122 ||</li>
          </ul>
        </li>
        <li class="verse" id="v5,3-123">
          <ul class="padas">
            <li>tatrāvastuvipakṣe 'pi prayogasya hi sambhavaḥ |</li>
            <li>yasminn anityatā nāsti kāryatāpi na vidyate || 5,3.123 ||</li>
          </ul>
        </li>
        <li class="verse" id="v5,3-124">
          <ul class="padas">
            <li>tasmin, yathā khapuṣpādāv iti śakyaṃ hi bhāṣitum |</li>
            <li>atra tv avastusādhyatvaṃ vastunaś ca vipakṣatā || 5,3.124 ||</li>
          </ul>
        </li>
        <li class="verse" id="v5,3-125">
          <ul class="padas">
            <li>tena syād vyatireko 'sya vācyaḥ, <span class="pb rich-text" data-page="178">(p.178)</span><br class="pb-br rich-text"/>  yaś cāpi darśayet |</li>
            <li>pratiṣedhadvayāt tena vidhir eva pradarśitaḥ || 5,3.125 ||</li>
          </ul>
        </li>
        <li class="verse" id="v5,3-126">
          <ul class="padas">
            <li>na ca śakyo vidhir vaktuṃ vastuny asati kena cit |</li>
            <li>evaṃ sthite ca sarvajñaniṣedhādāv iyaṃ gatiḥ || 5,3.126 ||</li>
          </ul>
        </li>
        <li class="verse" id="v5,3-127">
          <ul class="padas">
            <li>pratyakṣāder asāmarthyaṃ tadīyasyāsmadādivat |</li>
            <li>vaidharmyāsambhave 'py etadanye tv āhur adūṣaṇam || 5,3.127 ||</li>
          </ul>
        </li>
        <li class="verse" id="v5,3-128">
          <ul class="padas">
            <li>vinaiva tatprayogeṇa hetur aikāntiko yataḥ |</li>
            <li>sarvathā sadupāyānāṃ vādamārgaḥ pravartate || 5,3.128 ||</li>
          </ul>
        </li>
        <li class="verse" id="v5,3-129">
          <ul class="padas">
            <li>adhikāro 'nupāyatvān na vāde śūnyavādinaḥ |</li>
            <li>nanu sarvaṃ bhavatsiddhaṃ mayedaṃ sādhanaṃ kṛtam || 5,3.129 ||</li>
          </ul>
        </li>
        <li class="verse" id="v5,3-130">
          <ul class="padas">
            <li>kimarthaṃ tadasiddhyā tvaṃ vikalpyātrātthadūṣaṇam |</li>
            <li>vipralipsur ivāhaivaṃ kimarthaṃ nyāyavid bhavān || 5,3.130 ||<span class="pb rich-text" data-page="179">(p.179)</span><br class="pb-br rich-text"/></li>
          </ul>
        </li>
        <li class="verse" id="v5,3-131">
          <ul class="padas">
            <li>nāśrauṣīḥ sādhanatvaṃ kiṃ prasiddhasya dvayor api |</li>
            <li>yo 'pi tāvat parāsiddhaḥ svayaṃ siddho 'bhidhīyate || 5,3.131 ||</li>
          </ul>
        </li>
        <li class="verse" id="v5,3-132">
          <ul class="padas">
            <li>bhavet tatra pratīkāraḥ svato 'siddhe tu kā kriyā |</li>
            <li>taṃ sādhayan virundhyād dhi pūrvābhyupagataṃ naraḥ || 5,3.132 ||</li>
          </ul>
        </li>
        <li class="verse" id="v5,3-133">
          <ul class="padas">
            <li>asādhite tu sādhyo 'rtho na tena pratipadyate |</li>
            <li>parāsiddho na paryāptaḥ pareṣāṃ pratipattaye || 5,3.133 ||</li>
          </ul>
        </li>
        <li class="verse" id="v5,3-134">
          <ul class="padas">
            <li>tenāsādhanatā yuktā, svato 'siddhe tu kiṅkṛtā |</li>
            <li>dvayoḥ siddhasya hetutvaṃ nādṛṣṭāyopadiśyate || 5,3.134 ||</li>
          </ul>
        </li>
        <li class="verse" id="v5,3-135">
          <ul class="padas">
            <li>pratyeṣyanti svasiddhena sādhanena svayaṃ yataḥ |</li>
            <li>vadet katham asiddhaṃ cet, ityanenāpi kiṃ tava || 5,3.135 ||</li>
          </ul>
        </li>
        <li class="verse" id="v5,3-136">
          <ul class="padas">
            <li>gṛhītam agṛhītaṃ vā sādhyaṃ vā sādhanāpi vā |</li>
            <li>mayocyate cet tv asiddhaṃ kiṃ tvaṃ na pratipadyase || 5,3.136 ||</li>
          </ul>
        </li>
        <li class="verse" id="v5,3-137">
          <ul class="padas">
            <li>yatra syāt puruṣādhīnā buddhis tatredam ucyate |</li>
            <li>kuto 'sya pūrvavijñānam ityatretanna yujyate || 5,3.137 ||<span class="pb rich-text" data-page="180">(p.180)</span><br class="pb-br rich-text"/></li>
          </ul>
        </li>
        <li class="verse" id="v5,3-138">
          <ul class="padas">
            <li>yadi caivaṃ bhaved atra pratijñāmātra eva hi |</li>
            <li>maddoṣājñānamātreṇa pratipattir bhavet tava || 5,3.138 ||</li>
          </ul>
        </li>
        <li class="verse" id="v5,3-139">
          <ul class="padas">
            <li>yatas tu sādhanāpekṣā tenāsyaiva pramāṇatā |</li>
            <li>tatsmṛtyutpattimātre tu vākyavyāpāra iṣyate || 5,3.139 ||</li>
          </ul>
        </li>
        <li class="verse" id="v5,3-140">
          <ul class="padas">
            <li>tasmād yathaiva sādhyāṃśavyāptahetunidarśanāt |</li>
            <li>sādhyaṃ gṛhṇan na vaktāram apekṣeta tathā bhavān || 5,3.140 ||</li>
          </ul>
        </li>
        <li class="verse" id="v5,3-141">
          <ul class="padas">
            <li>yac cāpi bhavato jñānaṃ pratyakādiḥ kim atra te |</li>
            <li>matprasiddhāsti yuktir vā sādhyaṃ vātra yathecchasi || 5,3.141 ||</li>
          </ul>
        </li>
        <li class="verse" id="v5,3-142">
          <ul class="padas">
            <li>tasmān na viduṣām etaduttaṃ yujyate yataḥ |</li>
            <li>tava hetur asiddho 'yaṃ mama tena na sādhanam || 5,3.142 ||</li>
          </ul>
        </li>
        <li class="verse" id="v5,3-143">
          <ul class="padas">
            <li>satyaṃ yadi mamaivātra pratipattiḥ phalaṃ bhavet |</li>
            <li>tadā tvadaprasiddhe 'pi hetau māṃ prati hetutā || 5,3.143 ||</li>
          </ul>
        </li>
        <li class="verse" id="v5,3-144">
          <ul class="padas">
            <li>yadā tu jñānamātratvapratipattau bhavān mayā |</li>
            <li>pṛṣṭaḥ ko hetur atreti tadaivaṃ nopapadyate || 5,3.144 ||</li>
          </ul>
        </li>
        <li class="verse" id="v5,3-145">
          <ul class="padas">
            <li>svayaṃ na hy agṛhītena matprasiddhena vā bhavān |</li>
            <li>hetunā sādhyam etat tu pratipannaḥ kathañ cana || 5,3.145 ||<span class="pb rich-text" data-page="181">(p.181)</span><br class="pb-br rich-text"/></li>
          </ul>
        </li>
        <li class="verse" id="v5,3-146">
          <ul class="padas">
            <li>na ca vyāpriyate 'nyatra vacanaṃ prāśnikān prati |</li>
            <li>svaniścayāya yo hetus tasyaiva pratipādanāt || 5,3.146 ||</li>
          </ul>
        </li>
        <li class="verse" id="v5,3-147">
          <ul class="padas">
            <li>matprasiddhatvam etasya kutaś cāvagataṃ tvayā |</li>
            <li>kathaṃ cetthaṃ vivakṣā te svayam artham ajānataḥ || 5,3.147 ||</li>
          </ul>
        </li>
        <li class="verse" id="v5,3-148">
          <ul class="padas">
            <li>mayi jijñāsamāne 'pi buddhipūrvābhidhāyinaḥ |</li>
            <li>iti jñātvā ca vo vṛddhair bhāṣitobhayasiddhatā || 5,3.148 ||</li>
          </ul>
        </li>
        <li class="verse" id="v5,3-149">
          <ul class="padas">
            <li>tena yadvanmamaitena tvamadhitsasi hetunā |</li>
            <li>sādhyajñānam, tathaivāham ajñānaṃ tava dūṣaṇaiḥ || 5,3.149 ||</li>
          </ul>
        </li>
        <li class="verse" id="v5,3-150">
          <ul class="padas">
            <li>yathaiva ca bhavānīdṛk sādhyam uktvāsya sādhanam |</li>
            <li>sādhyānurūpam ajñātvā vihataḥ pratipādanāt || 5,3.150 ||</li>
          </ul>
        </li>
        <li class="verse" id="v5,3-151">
          <ul class="padas">
            <li>tathaiva pratipādyo 'pi tādṛksādhyabubhutsayā |</li>
            <li>manvānaḥ sādhanaṃ duṣṭaṃ tataḥ sādhyaṃ na budhyate || 5,3.151 ||</li>
          </ul>
        </li>
        <li class="verse" id="v5,3-152">
          <ul class="padas">
            <li>saṃvittyā sādhanaṃ matvā tatsadbhāve dṛḍhe sthite |</li>
            <li>sādhyasyāsambhavād eva tvaduktaṃ nāvabudhyate || 5,3.152 ||</li>
          </ul>
        </li>
        <li class="verse" id="v5,3-153">
          <ul class="padas">
            <li>tenāśeyaṃ na kartavyā mohād api mayerite |</li>
            <li>sādhane sādhanaṃ jñātvā para evāvabhotsyate || 5,3.153 ||<span class="pb rich-text" data-page="182">(p.182)</span><br class="pb-br rich-text"/></li>
          </ul>
        </li>
        <li class="verse" id="v5,3-154">
          <ul class="padas">
            <li>vispaṣṭaś cākṣapādokto virodho hetusādhyayoḥ |</li>
            <li>yamadṛṣṭvā parair uktam adūṣaṇam idaṃ kila || 5,3.154 ||</li>
          </ul>
        </li>
        <li class="verse" id="v5,3-155">
          <ul class="padas">
            <li>nanu lokaprasiddhena pūrvam etena hetunā |</li>
            <li>sādhyasiddhir mamāpy āsīt paramārtho 'sya nāstitā || 5,3.155 ||</li>
          </ul>
        </li>
        <li class="verse" id="v5,3-156">
          <ul class="padas">
            <li>yo 'dhunā paramārthena nāstītyevaṃ prakāśate |</li>
            <li>kathaṃ pūrvam asāv āsīd asaṃścet sādhanaṃ katham || 5,3.156 ||</li>
          </ul>
        </li>
        <li class="verse" id="v5,3-157">
          <ul class="padas">
            <li>sādhanaṃ ced avaśyaṃ ca paramārthāstitā bhavet |</li>
            <li>siddhir nāparamārthena paramārthasya yujyate || 5,3.157 ||</li>
          </ul>
        </li>
        <li class="verse" id="v5,3-158">
          <ul class="padas">
            <li>na dṛṣṭā śaśaśṛṅgādeḥ samyagjñānādihetutā |<span class="pb rich-text" data-page="183">(p.183)</span><br class="pb-br rich-text"/></li>
            <li>bāṣpādināpy adhūmena mithyā vahnyādibodhanam || 5,3.158 ||</li>
          </ul>
        </li>
        <li class="verse" id="v5,3-159">
          <ul class="padas">
            <li>tasmād asatyahetor yā paramārthe matis tava |</li>
            <li>sāpy asatyā na satyaṃ hi satyābhāsena gamyate || 5,3.159 ||</li>
          </ul>
        </li>
        <li class="verse" id="v5,3-160">
          <ul class="padas">
            <li>ye 'pi rekhādayo dṛṣṭā varṇānāṃ pratipādakāḥ |</li>
            <li>na te svenāpi rūpeṇa paramārthatvavarjitāḥ || 5,3.160 ||</li>
          </ul>
        </li>
        <li class="verse" id="v5,3-161">
          <ul class="padas">
            <li>varṇātmanā na satyāś cet, sarvabhāveṣv ayaṃ vidhiḥ |</li>
            <li>padārthāntararūpeṇa na satyaṃ kiñ cid iṣyate || 5,3.161 ||</li>
          </ul>
        </li>
        <li class="verse" id="v5,3-162">
          <ul class="padas">
            <li>svarūpe vidyamāne tu yad apy evaṃ prakāśate |</li>
            <li>svarūpābhāvakḷptau tu na satyaṃ nāpy asatyatā || 5,3.162 ||</li>
          </ul>
        </li>
        <li class="verse" id="v5,3-163">
          <ul class="padas">
            <li>hetvādīnāṃ tu bhavataḥ svarūpeṇāpy asatyatā |</li>
            <li>tena bāṣpādivat teṣām upāyatvam, na lekhyavat || 5,3.163 ||<span class="pb rich-text" data-page="184">(p.184)</span><br class="pb-br rich-text"/></li>
          </ul>
        </li>
        <li class="verse" id="v5,3-164">
          <ul class="padas">
            <li>upāyānāṃ svarūpaṃ hi saṃvṛttyātmakam eva naḥ |</li>
            <li>tathā ca satyateṣṭaiva svarūpāsatyatā katham || 5,3.164 ||</li>
          </ul>
        </li>
        <li class="verse" id="v5,3-165">
          <ul class="padas">
            <li>saṃvṛtyā yat svarūpaṃ hi tadvāṅmātranibandhanam |</li>
            <li>hetutvaṃ paramārthasya pratipattuṃ na śaknuyāt || 5,3.165 ||</li>
          </ul>
        </li>
        <li class="verse" id="v5,3-166">
          <ul class="padas">
            <li>paramāthāc ca lokasya na bhede hetur asti te |</li>
            <li>laukikopāyagamyasya kena syāt paramārthatā || 5,3.166 ||</li>
          </ul>
        </li>
        <li class="verse" id="v5,3-167">
          <ul class="padas">
            <li>nanv asty api bāhye 'rthe buddhyārūḍhe na sidhyati |</li>
            <li>vāsanāśabdabhedotthavikalpapravibhāgataḥ || 5,3.167 ||</li>
          </ul>
        </li>
        <li class="verse" id="v5,3-168">
          <ul class="padas">
            <li>nyāyavidbhir idaṃ coktaṃ dharmādau buddhim āśrite |</li>
            <li>vyavahāro 'numānādeḥ kalpyate na bahiḥsthite || 5,3.168 ||<span class="pb rich-text" data-page="185">(p.185)</span><br class="pb-br rich-text"/></li>
          </ul>
        </li>
        <li class="verse" id="v5,3-169">
          <ul class="padas">
            <li>astīdaṃ vacanaṃ teṣām idaṃ tatra parīkṣyatām |</li>
            <li>bhedo 'sataḥ kathaṃ hi syād buddhiśabdayoḥ || 5,3.169 ||</li>
          </ul>
        </li>
        <li class="verse" id="v5,3-170">
          <ul class="padas">
            <li>nirvastuke kathañ cin nu prasavo buddhiśabdayoḥ |</li>
            <li>śabdabhedo 'pi bhavatas tadabhāvān na sidhyati || 5,3.170 ||</li>
          </ul>
        </li>
        <li class="verse" id="v5,3-171">
          <ul class="padas">
            <li>yadi vā vidyamāno 'pi bhedo buddhiprakalpitaḥ |</li>
            <li>sādhyasādhanadharmāder vyavahārāya kalpyate || 5,3.171 ||</li>
          </ul>
        </li>
        <li class="verse" id="v5,3-172">
          <ul class="padas">
            <li>tato bhavatprayukte 'smin sādhane yāvad ucyate |</li>
            <li>sarvatrotpadyate buddhir iti dūṣaṇatā bhavet || 5,3.172 ||</li>
          </ul>
        </li>
        <li class="verse" id="v5,3-173">
          <ul class="padas">
            <li>yaś ca mantras tv ayokto 'yaṃ dharmyādau buddhim āśrite |</li>
            <li>na bāhyāpekṣayā sa syād asiddhyādau mayerite || 5,3.173 ||</li>
          </ul>
        </li>
        <li class="verse" id="v5,3-174">
          <ul class="padas">
            <li>buddhiprakḷptisidhiś ca bhavatāṃ vyavahāriṇam |</li>
            <li>maduktaṃ dūṣaṇaṃ siddhaṃ tvaduktaṃ tu na sādhanam || 5,3.174 ||</li>
          </ul>
        </li>
        <li class="verse" id="v5,3-175">
          <ul class="padas">
            <li>bāhyārthavyavahāritvāj jñānotpāde sthite 'pi naḥ |</li>
            <li>kathañ cin na hi kalpyeta vyavahāro 'rthavarjitaḥ || 5,3.175 ||</li>
          </ul>
        </li>
        <li class="verse" id="v5,3-176">
          <ul class="padas">
            <li>nanu yadvanmayā hetur neṣyate dūṣaṇaṃ tathā |</li>
            <li>tena me dūṣaṇābhāvād aduṣṭaṃ sādhanaṃ bhavet || 5,3.176 ||<span class="pb rich-text" data-page="186">(p.186)</span><br class="pb-br rich-text"/></li>
          </ul>
        </li>
        <li class="verse" id="v5,3-177">
          <ul class="padas">
            <li>nedānīṃ dūṣaṇaiḥ kāryam, sādhanābhāvato yadi |</li>
            <li>tvayaivāsmadabhipretā svapakṣāsiddhir āśritā || 5,3.177 ||</li>
          </ul>
        </li>
        <li class="verse" id="v5,3-178">
          <ul class="padas">
            <li>na cāsti vāsanābhedo nimittāsambhavāt tava |</li>
            <li>jñānabhedo nimittaṃ cet, tasya bhedaḥ kathaṃ punaḥ || 5,3.178 ||</li>
          </ul>
        </li>
        <li class="verse" id="v5,3-179">
          <ul class="padas">
            <li>vāsanābhedataś cet syāt, prāptam anyonyasaṃśrayam |</li>
            <li>svacchasya jñānarūpasya na hi bhedaḥ svato 'sti te || 5,3.179 ||</li>
          </ul>
        </li>
        <li class="verse" id="v5,3-180">
          <ul class="padas">
            <li>pramāṇaṃ vāsanāstitve bhede vāpi na vidyate |</li>
            <li>kuryād grāhakabhedaṃ sā grāhyabhedas tu kiṅkutaḥ || 5,3.180 ||</li>
          </ul>
        </li>
        <li class="verse" id="v5,3-181">
          <ul class="padas">
            <li>saṃvittyā jāyamānā hi smṛtimātraṃ karoty asau |</li>
            <li>kṣaṇikeṣu ca cit teṣu vināśe ca niranvaye || 5,3.181 ||</li>
          </ul>
        </li>
        <li class="verse" id="v5,3-182">
          <ul class="padas">
            <li>vāsyavāsakayoś caivam asāhityān na vāsanā |</li>
            <li>pūrvakṣaṇair anutpanno vāsyate nottaraḥ kṣaṇaḥ || 5,3.182 ||</li>
          </ul>
        </li>
        <li class="verse" id="v5,3-183">
          <ul class="padas">
            <li>uttareṇa vinaṣṭatvān na ca pūrvasya vāsanā |<span class="pb rich-text" data-page="187">(p.187)</span><br class="pb-br rich-text"/></li>
            <li>sāhitye 'pi tayor naiva sambandho 'stīty avāsanā || 5,3.183 ||</li>
          </ul>
        </li>
        <li class="verse" id="v5,3-184">
          <ul class="padas">
            <li>kṣaṇikatvād dvyasyāpi vyāpāro na parasparam |</li>
            <li>vinaśyac ca kathaṃ vastu vāsyate 'nyena naśyatā || 5,3.184 ||</li>
          </ul>
        </li>
        <li class="verse" id="v5,3-185">
          <ul class="padas">
            <li>avasthitā hi vāsyante bhāvābhāvair avasthitaiḥ |</li>
            <li>avasthito hi pūrvasmād bhidyate nottaro yadi || 5,3.185 ||</li>
          </ul>
        </li>
        <li class="verse" id="v5,3-186">
          <ul class="padas">
            <li>pūrvavad vāsanā tatra na syād evāviśeṣataḥ |</li>
            <li>bhaṅgure pūrvasādṛśyād bhinnatvāc cāsti vāsanā || 5,3.186 ||<span class="pb rich-text" data-page="188">(p.188)</span><br class="pb-br rich-text"/></li>
          </ul>
        </li>
        <li class="verse" id="v5,3-187">
          <ul class="padas">
            <li>naitad asty anurūpaṃ tu kṣaṇikatve dhiyāṃ tava |</li>
            <li>pūrvajñānaṃ tv anutpannaṃ kāryaṃ nārabhate kvacit || 5,3.187 ||</li>
          </ul>
        </li>
        <li class="verse" id="v5,3-188">
          <ul class="padas">
            <li>na vinaṣṭaṃ, na tasyāsti niṣpannasya kṣaṇaṃ sthitiḥ |</li>
            <li>tenotpannavinaṣṭatvān nāsty ārambhakṣaṇo 'pi hi || 5,3.188 ||</li>
          </ul>
        </li>
        <li class="verse" id="v5,3-189">
          <ul class="padas">
            <li>niranvayavinaṣṭatvād ānurūpyaṃ kutaḥ punaḥ |</li>
            <li>na tadīyosti kaś cic ca dharma uttarabuddhiṣu || 5,3.189 ||</li>
          </ul>
        </li>
        <li class="verse" id="v5,3-190">
          <ul class="padas">
            <li>samānadharmatāṃ muktvā nānurūpyaṃ ca vidyate |</li>
            <li>yadi syād ānurūpyāc ca vāsanā godhiyo yadā || 5,3.190 ||</li>
          </ul>
        </li>
        <li class="verse" id="v5,3-191">
          <ul class="padas">
            <li>hastibuddhir bhavet tatra vailakṣaṇyān na vāsanā |</li>
            <li>tataḥ paraṃ ca gojñānaṃ nirmūlatvān na sambhavet || 5,3.191 ||</li>
          </ul>
        </li>
        <li class="verse" id="v5,3-192">
          <ul class="padas">
            <li>sarvaṃ vilakṣaṇaṃ jñānaṃ na syād eva vilakṣaṇāt |<span class="pb rich-text" data-page="189">(p.189)</span><br class="pb-br rich-text"/></li>
            <li>bāhyārthānugrahābhāvāt pārārthyenāvaśīkṛtāḥ || 5,3.192 ||</li>
          </ul>
        </li>
        <li class="verse" id="v5,3-193">
          <ul class="padas">
            <li>niranvayavināśinyaḥ kuryuḥ kāryaṃ kathaṃ kramāt |</li>
            <li>vināśe kāraṇasyeṣṭaḥ kāryārambhaś ca nānyathā || 5,3.193 ||</li>
          </ul>
        </li>
        <li class="verse" id="v5,3-194">
          <ul class="padas">
            <li>tataiva jñānanāśena vinaṣṭāḥ sarvavāsanāḥ |</li>
            <li>tena sarvābhya etābhyaḥ sarvākāraṃ yadutthitam || 5,3.194 ||</li>
          </ul>
        </li>
        <li class="verse" id="v5,3-195">
          <ul class="padas">
            <li>jñānam ekakṣaṇenaiva vināśaṃ gantum arhati |</li>
            <li>yady āśrayavināśe 'pi śaktyanāśo 'bhyupeyate || 5,3.195 ||</li>
          </ul>
        </li>
        <li class="verse" id="v5,3-196">
          <ul class="padas">
            <li>kṣaṇikatvaṃ ca hīyeta na cārambho 'nyathā bhavet |</li>
            <li>vāsanānāṃ pravāho 'pi yadi jñānapravāhavat || 5,3.196 ||<span class="pb rich-text" data-page="190">(p.190)</span><br class="pb-br rich-text"/></li>
          </ul>
        </li>
        <li class="verse" id="v5,3-197">
          <ul class="padas">
            <li>vāsanātas tato jñānaṃ na syāt tasmāc ca vāsanā |</li>
            <li>kuryātāṃ tulyam evaite nānyonyaṃ tu kadā cana || 5,3.197 ||</li>
          </ul>
        </li>
        <li class="verse" id="v5,3-198">
          <ul class="padas">
            <li>nānyo vilakṣaṇo hetur yenānyādṛk phalaṃ bhavet |</li>
            <li>tasmāt saṃvṛtisatyaiṣā kalpitā nāsti tattvataḥ || 5,3.198 ||</li>
          </ul>
        </li>
        <li class="verse" id="v5,3-199">
          <ul class="padas">
            <li>na cedṛśena bhavena kāryam utpadyate kva cit |</li>
            <li>yasya tv avasthito jñātā jñānābhyāsena yujyate || 5,3.199 ||</li>
          </ul>
        </li>
        <li class="verse" id="v5,3-200">
          <ul class="padas">
            <li>sa tasya vāsanādhāro vāsanāpi sa eva vā |</li>
            <li>kusume bījapūrāder yallākṣādyupasicyate |<span class="pb rich-text" data-page="191">(p.191)</span><br class="pb-br rich-text"/></li>
            <li>tadrūpasyaiva saṃkrāntiḥ phale tasya, ity avāsanā || 5,3.200 ||</li>
          </ul>
        </li>
        <li class="verse" id="v5,3-201">
          <ul class="padas">
            <li>yuktyānupetām asatīṃ prakalpya yadvāsanām arthanirākriyeyam ||</li>
            <li>āsthānivṛttyarthamavādi bauddhair grāhaṃ gatās tatra kathañ cid anye || 5,3.201 ||</li>
          </ul>
        </li>
      </ul>
      <h1 id="5,4_śunyavāda_SNV">§ 5,4 śunyavāda SNV</h1>
      <ul class="verses">
        <li class="verse" id="v5,4-1">
          <ul class="padas">
            <li>evam ukte 'numānasya jñānam āśritya dūṣaṇe |</li>
            <li>jñānapravṛttyaśaktyā tu paraḥ pratyavatiṣṭhate || 5,4.1 ||</li>
          </ul>
        </li>
        <li class="verse" id="v5,4-2">
          <ul class="padas">
            <li>yat tāvanmanyamānena pratyakṣaṃ bhavatocyate |</li>
            <li>dūṣaṇaṃ tadvirodhādi tadidānīṃ parīkṣyatām || 5,4.2 ||</li>
          </ul>
        </li>
        <li class="verse" id="v5,4-3">
          <ul class="padas">
            <li>pravartituṃ hi kiṃ śaktaṃ stambhādyarthe bahiḥ sthite |</li>
            <li>atha vātmāṃśa evaitat grāhye kṣīṇaṃ na vastuni || 5,4.3 ||</li>
          </ul>
        </li>
        <li class="verse" id="v5,4-4">
          <ul class="padas">
            <li>tad yady etena bāhyo 'rtho gṛhyate dūṣaṇaṃ tataḥ |</li>
            <li>tvaduktaṃ sarvam ātmāṃśe grāhye tannopapadyate || 5,4.4 ||<span class="pb rich-text" data-page="192">(p.192)</span><br class="pb-br rich-text"/></li>
          </ul>
        </li>
        <li class="verse" id="v5,4-5">
          <ul class="padas">
            <li>tatra tāvad idaṃ siddhaṃ sarvaprāṇabhṛtām api |</li>
            <li>grāhyataṃ nīlapītādidīrghādyākāravastunaḥ || 5,4.5 ||</li>
          </ul>
        </li>
        <li class="verse" id="v5,4-6">
          <ul class="padas">
            <li>na cāpy ākārabhedena jñānajñeyāvadhāraṇā |</li>
            <li>na cānyataradharmatvaṃ vispaṣṭaṃ tatra gṛhyate || 5,4.6 ||</li>
          </ul>
        </li>
        <li class="verse" id="v5,4-7">
          <ul class="padas">
            <li>gṛhyamāṇasya cāstitvaṃ nāgrāhyasyāpramāṇakam |</li>
            <li>tasmād ākāravad vastu grāhyatvād vidyate dhruvam || 5,4.7 ||</li>
          </ul>
        </li>
        <li class="verse" id="v5,4-8">
          <ul class="padas">
            <li>ataḥ parīkṣamāṇānāṃ jñānam ākāravad yadi |</li>
            <li>tanmātre ca pramā kṣīṇā tato nāsty arthakalpanā || 5,4.8 ||</li>
          </ul>
        </li>
        <li class="verse" id="v5,4-9">
          <ul class="padas">
            <li>yadi vākāravattā syād bāhyasyaiveha vastunaḥ |</li>
            <li>tad asti gṛhyamāṇatvāt tatsiddhaivāsti dhīr api || 5,4.9 ||</li>
          </ul>
        </li>
        <li class="verse" id="v5,4-10">
          <ul class="padas">
            <li>kiṃ tāvad atra yuktaṃ syāj jñānam ākāravat, <span class="pb rich-text" data-page="193">(p.193)</span><br class="pb-br rich-text"/>  kutaḥ |</li>
            <li>ekam ākāravad vastu grāhyam ity adhyagīṣmahi || 5,4.10 ||</li>
          </ul>
        </li>
        <li class="verse" id="v5,4-11">
          <ul class="padas">
            <li>tad yady ākāravānartho bāhyaḥ kalpyate tasya ca |</li>
            <li>grāhyatvam anyathā na syād iti grāhakakalpanā || 5,4.11 ||</li>
          </ul>
        </li>
        <li class="verse" id="v5,4-12">
          <ul class="padas">
            <li>tenākāravataḥ kḷptād grāhyād ākāravarjitam |</li>
            <li>vastvantaraṃ prakalpyaṃ syād grāhakaṃ niṣpramāṇakam || 5,4.12 ||</li>
          </ul>
        </li>
        <li class="verse" id="v5,4-13">
          <ul class="padas">
            <li>tasyākalpanam icchaṃś ced arthe grāhakatāṃ vadeḥ |</li>
            <li>saṃjñāmātre visaṃvadaḥ sidddhā tv ekārthakalpanā || 5,4.13 ||</li>
          </ul>
        </li>
        <li class="verse" id="v5,4-14">
          <ul class="padas">
            <li>grāhyagrāhakayor aikyaṃ sarvathā pratipādyate |</li>
            <li>bāhyābhyantararūpaś ca parikalpyo mṛṣeṣyate || 5,4.14 ||<span class="pb rich-text" data-page="194">(p.194)</span><br class="pb-br rich-text"/></li>
          </ul>
        </li>
        <li class="verse" id="v5,4-15">
          <ul class="padas">
            <li>matpakṣe yady api svaccho jñānātmā paramārthataḥ |</li>
            <li>tathāpy anādau saṃsāre pūrvajñānaprasūtibhiḥ || 5,4.15 ||</li>
          </ul>
        </li>
        <li class="verse" id="v5,4-16">
          <ul class="padas">
            <li>citrābhiś citrahetutvād vāsanābhir upaplavāt |</li>
            <li>svānurūpyeṇa nīlādi grāhyagrāhakarūṣitam || 5,4.16 ||</li>
          </ul>
        </li>
        <li class="verse" id="v5,4-17">
          <ul class="padas">
            <li>pravibhaktam ivotpannaṃ nānyam artham apekṣate |</li>
            <li>anyonyahetutā caiva jñānaśaktyor anādikā || 5,4.17 ||</li>
          </ul>
        </li>
        <li class="verse" id="v5,4-18">
          <ul class="padas">
            <li>anekakalpanāyāś ca jyāyasī hy ekakalpanā |</li>
            <li>śaktimātrasya bhedaś ca vastubhedād viśiṣyate || 5,4.18 ||<span class="pb rich-text" data-page="195">(p.195)</span><br class="pb-br rich-text"/></li>
          </ul>
        </li>
        <li class="verse" id="v5,4-19">
          <ul class="padas">
            <li>tasmād ubhayasiddhatvāj jñānasyākārakalpanā |</li>
            <li>jyāyasī, bhavatas tv arthaṃ kalpayitvā bhaved iyam || 5,4.19 ||</li>
          </ul>
        </li>
        <li class="verse" id="v5,4-20">
          <ul class="padas">
            <li>tadasiddhāvaśaktatvāt, tenaivaṃ viprakṛṣṭatā |</li>
            <li>pratyāsannaṃ ca,  5,4.20 ||<span class="pb rich-text" data-page="196">(p.196)</span><br class="pb-br rich-text"/>  sambaddhaṃ grāhyaṃ mama bhaviṣyati ||</li>
          </ul>
        </li>
        <li class="verse" id="v5,4-21">
          <ul class="padas">
            <li>itaś cākāravajjñānam, yasmāt tadvat prakāśakam |</li>
            <li>svayamprakāśahīnasya bāhyasyopāsanaṃ matam || 5,4.21 ||<span class="pb rich-text" data-page="197">(p.197)</span><br class="pb-br rich-text"/></li>
          </ul>
        </li>
        <li class="verse" id="v5,4-22">
          <ul class="padas">
            <li>na cāgrhīte jñānākhye prakāśyo 'rtho 'vadhāryate |</li>
            <li>tadadhīnaprakāśatvād dīpābhāse yathā ghaṭaḥ || 5,4.22 ||</li>
          </ul>
        </li>
        <li class="verse" id="v5,4-23">
          <ul class="padas">
            <li>utpanneṣv api cārtheṣu prakāśābhāvataḥ kva cit |</li>
            <li>pratibandhakayogād vā saṃvittir nopajāyate || 5,4.23 ||</li>
          </ul>
        </li>
        <li class="verse" id="v5,4-24">
          <ul class="padas">
            <li>jñānasyotpadyamānasya pratibandho na kaś cana |</li>
            <li>na cāprakāśarūpatvaṃ yenāsyāgrahaṇaṃ bhavet || 5,4.24 ||</li>
          </ul>
        </li>
        <li class="verse" id="v5,4-25">
          <ul class="padas">
            <li>prāk cārthagrahaṇādiṣṭā tasyotpattis tadaiva ca |</li>
            <li>saṃvedanaṃ bhaved asya, na cet kālāntare 'pi na || 5,4.25 ||</li>
          </ul>
        </li>
        <li class="verse" id="v5,4-26">
          <ul class="padas">
            <li>kiṃ hi tasya bhaved ūrdhvaṃ prāk ca nāsīn na yena tat |</li>
            <li>pūrvaṃ gṛhītaṃ paścāt ca gṛhītam iti bhāṣyate || 5,4.26 ||</li>
          </ul>
        </li>
        <li class="verse" id="v5,4-27">
          <ul class="padas">
            <li>jñānāntarasya cotpattiṃ prakāśo na pratīkṣate |</li>
            <li>tasya tasyāpi cānyena saṃvittāvasthitir bhavet || 5,4.27 ||<span class="pb rich-text" data-page="198">(p.198)</span><br class="pb-br rich-text"/></li>
          </ul>
        </li>
        <li class="verse" id="v5,4-28">
          <ul class="padas">
            <li>jñānapṛṣṭena yo 'py ūrdhvam arthābhāve 'pi |</li>
            <li>parāmarśo 'rthorūpasya sa kathaṃ vopapadyate || 5,4.28 ||</li>
          </ul>
        </li>
        <li class="verse" id="v5,4-29">
          <ul class="padas">
            <li>tadrūpamārthamālikhya yadi dhīrnopajāyate |</li>
            <li>bhūtakāle ca yadyarthas tatpūrvaṃ nopalakṣitaḥ || 5,4.29 ||</li>
          </ul>
        </li>
        <li class="verse" id="v5,4-30">
          <ul class="padas">
            <li>vaktāraś cāpi dṛśyante varttamānārthabuddhiṣu |</li>
            <li>nīlo 'rtho 'yaṃ yato me 'tra tadrūpā jāyate matiḥ || 5,4.30 ||</li>
          </ul>
        </li>
        <li class="verse" id="v5,4-31">
          <ul class="padas">
            <li>tasmāt pūrvagṛhītāsu buddhiṣv arthopalmbhanam |</li>
            <li>na copalabdhir astīhi nirākārāsu buddhiṣu || 5,4.31 ||</li>
          </ul>
        </li>
        <li class="verse" id="v5,4-32">
          <ul class="padas">
            <li>vivekabuddhyabhāvāc ca, sākārasya ca darśanāt |</li>
            <li>ākāravattayā bodho jñānasyaiva prasajyate || 5,4.32 ||</li>
          </ul>
        </li>
        <li class="verse" id="v5,4-33">
          <ul class="padas">
            <li>na hy evaṃ kalpanā śakyā nirākārād ito matiḥ |</li>
            <li>gṛhyate 'rthas tataḥ paścāt sākāraḥ sampratīyate || 5,4.33 ||<span class="pb rich-text" data-page="199">(p.199)</span><br class="pb-br rich-text"/></li>
          </ul>
        </li>
        <li class="verse" id="v5,4-34">
          <ul class="padas">
            <li>ākāravattvabhedo hi jñātvā śakyeta bhāṣitum |</li>
            <li>prāgbuddhigrahaṇād arthe saṃvittir neti sādhitam || 5,4.34 ||</li>
          </ul>
        </li>
        <li class="verse" id="v5,4-35">
          <ul class="padas">
            <li>na cārthākāra evāyaṃ jñānārūḍhaḥ pratīyate |</li>
            <li>na hi so 'ntaḥpraveśāya paryāpto nārthahānaye || 5,4.35 ||</li>
          </ul>
        </li>
        <li class="verse" id="v5,4-36">
          <ul class="padas">
            <li>itthambhāve pramāṇaṃ ca tasya vaktuṃ na śakyate |</li>
            <li>tadīyapratibimbatvam etasmād eva neṣyate || 5,4.36 ||</li>
          </ul>
        </li>
        <li class="verse" id="v5,4-37">
          <ul class="padas">
            <li>niścandre bimbarūpaṃ hi dṛṣṭaṃ yena divā jalam |</li>
            <li>sa rātrau khe ca taṃ dṛṣṭvā jānāti pratibimbatām || 5,4.37 ||</li>
          </ul>
        </li>
        <li class="verse" id="v5,4-38">
          <ul class="padas">
            <li>vijñāne na kadā cit tu prāṅ nirākāradarśanam |</li>
            <li>bāhye vākāravattādhīr yenaivaṃ kalpanā bhavet || 5,4.38 ||</li>
          </ul>
        </li>
        <li class="verse" id="v5,4-39">
          <ul class="padas">
            <li>śabdagandharasānāṃ ca kīdṛśī pratibimbatā |</li>
            <li>jñāne ca gṛhyamāṇasya kathaṃ syād arthadharmatā || 5,4.39 ||</li>
          </ul>
        </li>
        <li class="verse" id="v5,4-40">
          <ul class="padas">
            <li>bāhyābhyantaradeśatvān na cārthajñānayor mithaḥ |</li>
            <li>samparko 'sti yato mohādavivekamatir bhavet || 5,4.40 ||<span class="pb rich-text" data-page="200">(p.200)</span><br class="pb-br rich-text"/></li>
          </ul>
        </li>
        <li class="verse" id="v5,4-41">
          <ul class="padas">
            <li>asammūḍhasya cādṛṣṭe na sammohaprakalpanā |</li>
            <li>kalpyamāne 'tha vāpy evaṃ tad dvayor avatiṣṭhate || 5,4.41 ||</li>
          </ul>
        </li>
        <li class="verse" id="v5,4-42">
          <ul class="padas">
            <li>saṃsargadhama ākāras tasmād eva na yujyate |</li>
            <li>deśabhedād asaṃsargaḥ, mūrāmūrtatayā tathā || 5,4.42 ||</li>
          </ul>
        </li>
        <li class="verse" id="v5,4-43">
          <ul class="padas">
            <li>tailokyena prasaṅgāc ca saṃsargo naikakālatā |</li>
            <li>na cāpy ārjavataḥ sthānaṃ jñāne nārthasya vidyate || 5,4.43 ||</li>
          </ul>
        </li>
        <li class="verse" id="v5,4-44">
          <ul class="padas">
            <li>sarvathā kalpanāyāṃ ca cakṣuṣāpi rasādayaḥ |</li>
            <li>gṛhyeran sarvabhāvānāmaṇvākārāś ca tadgatāḥ || 5,4.44 ||</li>
          </ul>
        </li>
        <li class="verse" id="v5,4-45">
          <ul class="padas">
            <li>na cāpi viṣayatvena sthāne saṃsargakalpanā |</li>
            <li>viṣayatvaṃ hi kīdṛk syāt prāgākāropalambhanāt || 5,4.45 ||<span class="pb rich-text" data-page="201">(p.201)</span><br class="pb-br rich-text"/></li>
          </ul>
        </li>
        <li class="verse" id="v5,4-46">
          <ul class="padas">
            <li>na hy asañcetito bhāvo viṣayatvena kalpyate |</li>
            <li>viṣayatvāt tadākāra ākārād viṣayaś ca saḥ || 5,4.46 ||</li>
          </ul>
        </li>
        <li class="verse" id="v5,4-47">
          <ul class="padas">
            <li>dvayor ākāranirmuktaṃ sattvaṃ saṃsṛṣṭatā tathā |</li>
            <li>svarūpataḥ paricchidya vaktum ityādi yujyate || 5,4.47 ||</li>
          </ul>
        </li>
        <li class="verse" id="v5,4-48">
          <ul class="padas">
            <li>na cāpy asyeha sadbhāvaḥ prāg gṛhīto na copari |</li>
            <li>na hy ākāravinirmuktaṃ grāhyam astīti bhāṣitam || 5,4.48 ||</li>
          </ul>
        </li>
        <li class="verse" id="v5,4-49">
          <ul class="padas">
            <li>tasmād arthena saṃsargo niṣpramāṇaka eva te |</li>
            <li>jñānavaicitryasiddhyarthaṃ na cāstyarthasya kalpanā || 5,4.49 ||</li>
          </ul>
        </li>
        <li class="verse" id="v5,4-50">
          <ul class="padas">
            <li>tadadhīnaṃ hi vaicitryaṃ kva dṛṣṭaṃ yena kalpyate |</li>
            <li>nirākāreṇa cotpattir vaicitryākārayoḥ katham || 5,4.50 ||<span class="pb rich-text" data-page="202">(p.202)</span><br class="pb-br rich-text"/></li>
          </ul>
        </li>
        <li class="verse" id="v5,4-51">
          <ul class="padas">
            <li>nirākārāc ca viṣayād buddhyākāro 'tivismayaḥ |</li>
            <li>smṛtisvapnādibodhe ca syād anākāratā tava || 5,4.51 ||</li>
          </ul>
        </li>
        <li class="verse" id="v5,4-52">
          <ul class="padas">
            <li>na hi tatrārthasaṃsargaḥ kevalā vāsanaiva tu |</li>
            <li>hetutvenopapanneti saiva jāgraddhiyām api || 5,4.52 ||</li>
          </ul>
        </li>
        <li class="verse" id="v5,4-53">
          <ul class="padas">
            <li>anvayavyatirekābhyām evaṃ jñānasya gamyate |</li>
            <li>na hi bāhyasya jñānāpeto nidarśyate || 5,4.53 ||</li>
          </ul>
        </li>
        <li class="verse" id="v5,4-54">
          <ul class="padas">
            <li>bāhyāpeto mayā yadvat, <span class="pb rich-text" data-page="203">(p.203)</span><br class="pb-br rich-text"/>  tasmāt saṃsargavāgiyam |</li>
            <li>nirākāre 'pi vijñāne vāsanāsv eva yujyate || 5,4.54 ||</li>
          </ul>
        </li>
        <li class="verse" id="v5,4-55">
          <ul class="padas">
            <li>dvayor apy eka ākāra ityetasyāpramāṇatā |</li>
            <li>deśabhedād asaṃsargaḥ, dvayoś cānavadhāraṇāt || 5,4.55 ||</li>
          </ul>
        </li>
        <li class="verse" id="v5,4-56">
          <ul class="padas">
            <li>evam evārthabuddhyoḥ syāt sādṛśyān nāvibhaktatā |</li>
            <li>bhede jñāte hi sādṛśyaṃ nājñāte syāt khapuṣpavat || 5,4.56 ||</li>
          </ul>
        </li>
        <li class="verse" id="v5,4-57">
          <ul class="padas">
            <li>tathā dvicandramāyādāv anyathārthe vyavasthite |</li>
            <li>yā syād ākārasaṃvittir nāsāv arthanibandhanā || 5,4.57 ||</li>
          </ul>
        </li>
        <li class="verse" id="v5,4-58">
          <ul class="padas">
            <li>nakṣatraṃ tārakā tiṣyo dārā ityevamādiṣu |</li>
            <li>naikatrārthe viruddhatvāl liṅgānekatvasambhavaḥ || 5,4.58 ||<span class="pb rich-text" data-page="204">(p.204)</span><br class="pb-br rich-text"/></li>
          </ul>
        </li>
        <li class="verse" id="v5,4-59">
          <ul class="padas">
            <li>parivrāṭkāmukaśunāṃ kuṇapādimatis tathā |</li>
            <li>dīrghahrasvatvabuddhiś ca hy ekasminn apy apekṣayā || 5,4.59 ||</li>
          </ul>
        </li>
        <li class="verse" id="v5,4-60">
          <ul class="padas">
            <li>ghaṭatvāt pārthavadravyaprameyādimatis tathā |</li>
            <li>yugapadgrāhakāṇāṃ ca na syād aikātmyavattayā || 5,4.60 ||</li>
          </ul>
        </li>
        <li class="verse" id="v5,4-61">
          <ul class="padas">
            <li>nārthe hy ekatra yugapad viruddhākārasambhavaḥ |</li>
            <li>pratyayānāṃ tu bhinnatvād bhavec chaktyanusārataḥ || 5,4.61 ||</li>
          </ul>
        </li>
        <li class="verse" id="v5,4-62">
          <ul class="padas">
            <li>nirapekṣaṃ svarūpeṇa tasmāj jñānaṃ yadākṛti |</li>
            <li>tathārtho na yathārthaṃ tu jñānam utpadyate kva cit || 5,4.62 ||</li>
          </ul>
        </li>
        <li class="verse" id="v5,4-63">
          <ul class="padas">
            <li>itthaṃ vijñānatantratve ko nv arthaṃ kalpayiṣyati |</li>
            <li>dhīranāropitākārā svātmany evopayokṣyate || 5,4.63 ||<span class="pb rich-text" data-page="205">(p.205)</span><br class="pb-br rich-text"/></li>
          </ul>
        </li>
        <li class="verse" id="v5,4-64">
          <ul class="padas">
            <li>naitad asti, tvayaikaṃ hi grāhyaṃ grāhakam iṣyate |</li>
            <li>na caikasyaivam ātmatve dṛṣṭāntaḥ kaścid asti te || 5,4.64 ||</li>
          </ul>
        </li>
        <li class="verse" id="v5,4-65">
          <ul class="padas">
            <li>agnyādayo ghaṭādīnāṃ prasiddhā ye prakāśakāḥ |</li>
            <li>na te prakāśyarūpā hi prakāśasya, anapekṣaṇāt || 5,4.65 ||</li>
          </ul>
        </li>
        <li class="verse" id="v5,4-66">
          <ul class="padas">
            <li>grāhyatvaṃ tu yadā teṣāṃ tadākṣaṃ grāhakaṃ matam |</li>
            <li>akṣagrahaṇakāle tu grāhikā dhīr bhaviṣyati || 5,4.66 ||</li>
          </ul>
        </li>
        <li class="verse" id="v5,4-67">
          <ul class="padas">
            <li>tasyāṃ tu gṛhyamāṇāyām anyā dhīr grāhikeṣyate |<span class="pb rich-text" data-page="206">(p.206)</span><br class="pb-br rich-text"/></li>
            <li>nanv ātmā grāhako grāhyo bhavatābhyupagamyate || 5,4.67 ||</li>
          </ul>
        </li>
        <li class="verse" id="v5,4-68">
          <ul class="padas">
            <li>kathañcid dharmarūpeṇa bhinnatvāt pratyayasya tat |</li>
            <li>grāhakatvaṃ bhavet tatra grāhyaṃ dravyādi cātmanaḥ || 5,4.68 ||</li>
          </ul>
        </li>
        <li class="verse" id="v5,4-69">
          <ul class="padas">
            <li>yas tu nātyantabhedo 'tra kva vāsāv iṣyate mayā |</li>
            <li>pratyāsattinimittā tu pratyagātmapravarttitā || 5,4.69 ||</li>
          </ul>
        </li>
        <li class="verse" id="v5,4-70">
          <ul class="padas">
            <li>asmatprayogasambhinnā jñānasyaiva tu kartari |</li>
            <li>bhavantī tatra saṃvittir yujyetāpy ātmakartṛkā || 5,4.70 ||</li>
          </ul>
        </li>
        <li class="verse" id="v5,4-71">
          <ul class="padas">
            <li>na cātra karaṇajñānagrāhakākāravedanam |</li>
            <li>grāhyatvaṃ yena buddheḥ syād abhinnatve 'pi pūrvavat || 5,4.71 ||<span class="pb rich-text" data-page="207">(p.207)</span><br class="pb-br rich-text"/></li>
          </ul>
        </li>
        <li class="verse" id="v5,4-72">
          <ul class="padas">
            <li>anyarūpāpi saṃvittir yady anyaviṣayeṣyate |</li>
            <li>jñānākārāpi saṃvittiḥ kasmān nārthasya kalpyate || 5,4.72 ||</li>
          </ul>
        </li>
        <li class="verse" id="v5,4-73">
          <ul class="padas">
            <li>abhinnatvaṃ yadā ceṣṭaṃ grāhyagrāhakavastunoḥ |</li>
            <li>tadānyatarasaṃvittau dvyākāraṃ grahaṇaṃ bhavet || 5,4.73 ||</li>
          </ul>
        </li>
        <li class="verse" id="v5,4-74">
          <ul class="padas">
            <li>yadā tu grāhyam ākāraṃ nīlādi pratipadyate |</li>
            <li>na tadā grāhakākārā saṃvittir dṛśyate kva cit || 5,4.74 ||</li>
          </ul>
        </li>
        <li class="verse" id="v5,4-75">
          <ul class="padas">
            <li>tasmād abhinnatā cet syāt tasyāpy anubhavo bhavet |</li>
            <li>grāhyo vā nānubhūyeta grāhakānanubhūtivat || 5,4.75 ||</li>
          </ul>
        </li>
        <li class="verse" id="v5,4-76">
          <ul class="padas">
            <li>grāhakagrahaṇe 'py evaṃ grāhyasaṃvedanaṃ bhavet |</li>
            <li>śuddham eva nirākāraṃ grāhakaṃ saṃvidasti hi || 5,4.76 ||</li>
          </ul>
        </li>
        <li class="verse" id="v5,4-77">
          <ul class="padas">
            <li>grāhyād abhinnatāyā ca sā saṃvittir na yujyate |</li>
            <li>grāhako vā na gṛhyeta tadgrāhyānanubhūtivat || 5,4.77 ||</li>
          </ul>
        </li>
        <li class="verse" id="v5,4-78">
          <ul class="padas">
            <li>yathāvad grāhyasaṃvittau grāhakagrahaṇe 'pi vā |</li>
            <li>grāhyagrāhakasaṃvittir nāsty eva syād dvayor api || 5,4.78 ||<span class="pb rich-text" data-page="208">(p.208)</span><br class="pb-br rich-text"/></li>
          </ul>
        </li>
        <li class="verse" id="v5,4-79">
          <ul class="padas">
            <li>sa bahirdeśasambaddhaḥ ity anena nirūpyate |</li>
            <li>grāhyākārasya saṃvittir grāhakānubhavād ṛte || 5,4.79 ||</li>
          </ul>
        </li>
        <li class="verse" id="v5,4-80">
          <ul class="padas">
            <li>paraṃ prati hi sādhyatvad arthasyākārasiddhaye |</li>
            <li>bahirdeśena sambandho na hetutvāya kalpate || 5,4.80 ||</li>
          </ul>
        </li>
        <li class="verse" id="v5,4-81">
          <ul class="padas">
            <li>tasmād bahir itīhedaṃ niṣkṛṣṭaṃ grāhakāṃśataḥ |</li>
            <li>saṃvedyaṃ nīlapītādi pratyakṣāder udāhṛtam || 5,4.81 ||</li>
          </ul>
        </li>
        <li class="verse" id="v5,4-82">
          <ul class="padas">
            <li>na pūrvaṃ jñāyate buddhir ityatraitad vadiṣyate |</li>
            <li>grāhakasyaiva saṃvittir lakṣyate grahaṇe kva cit || 5,4.82 ||</li>
          </ul>
        </li>
        <li class="verse" id="v5,4-83">
          <ul class="padas">
            <li>na smarāmi mayā ko 'pi gṛhīto 'rthas tadeti hi |</li>
            <li>smaranti grāhakotpādagrāhyarūpavivarjitam || 5,4.83 ||</li>
          </ul>
        </li>
        <li class="verse" id="v5,4-84">
          <ul class="padas">
            <li>tasmād abhinnatāyāṃ ca grāhye 'pi smaraṇaṃ bhavet |</li>
            <li>grāhakasmṛtinirbhāsāt tatrāpy eṣaiva gṛhyate || 5,4.84 ||</li>
          </ul>
        </li>
        <li class="verse" id="v5,4-85">
          <ul class="padas">
            <li>tadatyantāvinābhāvān naikākāraṃ hi jāyate |<span class="pb rich-text" data-page="209">(p.209)</span><br class="pb-br rich-text"/></li>
            <li>anvayavyatirekābhyāṃ siddhaivaṃ bhinnatā tayoḥ || 5,4.85 ||</li>
          </ul>
        </li>
        <li class="verse" id="v5,4-86">
          <ul class="padas">
            <li>grāhyāṃśo grāhakāṃśena gṛhyate, grāhakaḥ punaḥ |</li>
            <li>gṛhyeteti na vaktavyam, grāhakāntaravarjanāt || 5,4.86 ||</li>
          </ul>
        </li>
        <li class="verse" id="v5,4-87">
          <ul class="padas">
            <li>grāhyāṃśenāpy aśaktatvān na tasya grahaṇaṃ bhavet |</li>
            <li>grāhakatvena caitasya hīyetaiva dvirūpatā || 5,4.87 ||</li>
          </ul>
        </li>
        <li class="verse" id="v5,4-88">
          <ul class="padas">
            <li>grāhake gṛhyamāṇe ca grāhyamātraprasañjanam |</li>
            <li>na syād ākāra ekaś ced itarasyāpi nāstitā || 5,4.88 ||</li>
          </ul>
        </li>
        <li class="verse" id="v5,4-89">
          <ul class="padas">
            <li>udbhavābhibhavābhyāṃ ca grāhyāgrāhyatvadarśanam |</li>
            <li>yathā dīpaprabhādīnāṃ rūpamātropalambhanam || 5,4.89 ||</li>
          </ul>
        </li>
        <li class="verse" id="v5,4-90">
          <ul class="padas">
            <li>divā cāgneḥ samīpasthaiḥ sparśa evopalabhyate |</li>
            <li>gandhavad dravyavṛttau ca gandhasyaivopalambhanam || 5,4.90 ||</li>
          </ul>
        </li>
        <li class="verse" id="v5,4-91">
          <ul class="padas">
            <li>na guṇāntarasaṃvittir yathātrābhibhavāt, tathā |</li>
            <li>nākārāntarasaṃvittir grāhyagrāhakabuddhiṣu || 5,4.91 ||<span class="pb rich-text" data-page="210">(p.210)</span><br class="pb-br rich-text"/></li>
          </ul>
        </li>
        <li class="verse" id="v5,4-92">
          <ul class="padas">
            <li>grāhyād ananyabhūto 'pi kaś cin naivopalabhyate |</li>
            <li>nityānityādayo dharmāḥ śabdādigrahaṇe yathā || 5,4.92 ||</li>
          </ul>
        </li>
        <li class="verse" id="v5,4-93">
          <ul class="padas">
            <li>abhedaṃ vābhyupetyāyaṃ prasaṅgo yadi gīyate |</li>
            <li>ekasmin gṛhyamāṇe 'śe na gṛhyetāparaḥ katham || 5,4.93 ||</li>
          </ul>
        </li>
        <li class="verse" id="v5,4-94">
          <ul class="padas">
            <li>tasmād yat syād yadā yogyaṃ tasyaiva grahaṇaṃ tadā |</li>
            <li>dvayaṃ ca tvadupanyastaṃ śaktyabhāvān na gṛhyate || 5,4.94 ||</li>
          </ul>
        </li>
        <li class="verse" id="v5,4-95">
          <ul class="padas">
            <li>kuto 'yam ekavastutve yogyāyogyatvasambhavaḥ |</li>
            <li>udbhavābhibhavātmatvaṃ kathaṃ caikasya kalpitam || 5,4.95 ||</li>
          </ul>
        </li>
        <li class="verse" id="v5,4-96">
          <ul class="padas">
            <li>ekāṃśābhibhave ca syād itarābhibhavo 'pi te |</li>
            <li>tathā tasyābhibhūtatvād grāhyatvaṃ na ca yujyate || 5,4.96 ||</li>
          </ul>
        </li>
        <li class="verse" id="v5,4-97">
          <ul class="padas">
            <li>ayogyatā vikalpyaivam, dṛṣṭāntā ye 'tra kīrtitāḥ |</li>
            <li>rūpādibhedāt tatra syād udbhavābhibhavādyapi || 5,4.97 ||</li>
          </ul>
        </li>
        <li class="verse" id="v5,4-98">
          <ul class="padas">
            <li>yadāpy ekāntato bhedo rūpāder na parasparam |</li>
            <li>tadāpi dravyarūpasya pariṇāmas tathā tathā || 5,4.98 ||<span class="pb rich-text" data-page="211">(p.211)</span><br class="pb-br rich-text"/></li>
          </ul>
        </li>
        <li class="verse" id="v5,4-99">
          <ul class="padas">
            <li>abhinnatve 'pi na grāhyam iti yac cābravīd bhavān |</li>
            <li>kṛtakatvādidharmāṇāṃ dhībhede 'nanyatā katham || 5,4.99 ||</li>
          </ul>
        </li>
        <li class="verse" id="v5,4-100">
          <ul class="padas">
            <li>na hy anyatpratyayād asti bhinnād grāhyasya bhedakam |</li>
            <li>na ceyattaiva bhedasya deśato mūrtito 'pi vā || 5,4.100 ||</li>
          </ul>
        </li>
        <li class="verse" id="v5,4-101">
          <ul class="padas">
            <li>kāraṇānāṃ hi sambandhaḥ kāryaiḥ kṛtakocyate |</li>
            <li>vibhāgo 'vayavānāṃ ca bhavet kva cid anityatā || 5,4.101 ||</li>
          </ul>
        </li>
        <li class="verse" id="v5,4-102">
          <ul class="padas">
            <li>buddhyāder ātmarūpādisthānaṃ nāśitvam ucyate |</li>
            <li>nityatvaṃ sarvadā sattā, vastutvaṃ saiva kīrtyate || 5,4.102 ||</li>
          </ul>
        </li>
        <li class="verse" id="v5,4-103">
          <ul class="padas">
            <li>pramāṇajñānasambandhaḥ prameyajñeyatocyate |<span class="pb rich-text" data-page="212">(p.212)</span><br class="pb-br rich-text"/></li>
            <li>sarvatra cātra bhinnatvam asti kena cid ātmanā || 5,4.103 ||</li>
          </ul>
        </li>
        <li class="verse" id="v5,4-104">
          <ul class="padas">
            <li>tasmād yathaiva rūpāder deśabhedādibhir vinā |</li>
            <li>buddhibhedena bhedo 'sti tathaivātra pratīyatām || 5,4.104 ||</li>
          </ul>
        </li>
        <li class="verse" id="v5,4-105">
          <ul class="padas">
            <li>atyantabhinnatāsmābhir naiva kasya cid iṣyate |</li>
            <li>sarvaṃ hi vasturūpeṇa bhidyate na parasparam || 5,4.105 ||</li>
          </ul>
        </li>
        <li class="verse" id="v5,4-106">
          <ul class="padas">
            <li>sarvaṃ ca kṛtakatvādi kriyāhetvādyapekṣayā |</li>
            <li>gṛhyate tadasaṃvittāvabhede 'pi na gṛhyate || 5,4.106 ||</li>
          </ul>
        </li>
        <li class="verse" id="v5,4-107">
          <ul class="padas">
            <li>jñāne naivaṃvidho bhedo nāpekṣānyatra vidyate |</li>
            <li>paraspareṇa cāpekṣā syāc cet, sannihitaś ca saḥ || 5,4.107 ||</li>
          </ul>
        </li>
        <li class="verse" id="v5,4-108">
          <ul class="padas">
            <li>nanu grāhakam ityevaṃ grāhyam ity api vā matiḥ |</li>
            <li>nīlādigrahaṇe nāstīty apekṣā katham ucyate || 5,4.108 ||<span class="pb rich-text" data-page="213">(p.213)</span><br class="pb-br rich-text"/></li>
          </ul>
        </li>
        <li class="verse" id="v5,4-109">
          <ul class="padas">
            <li>mā bhūd evaṃ tathāpy atra dvyākāre grahaṇaṃ bhavet |</li>
            <li>evaṃ cāgṛhyamāṇe vā jñāne dvyākāratā katham || 5,4.109 ||</li>
          </ul>
        </li>
        <li class="verse" id="v5,4-110">
          <ul class="padas">
            <li>uttarottaravijñānaviśeṣād yā prakalpyate |</li>
            <li>grāhakākārasaṃvittiḥ smaraṇāc cānumānikī || 5,4.110 ||</li>
          </ul>
        </li>
        <li class="verse" id="v5,4-111">
          <ul class="padas">
            <li>ekākāraṃ kila jñānaṃ prathamaṃ yadi kalpyate |</li>
            <li>tatas tadviṣayāpy anyā tadrūpaiva matir bhavet || 5,4.111 ||</li>
          </ul>
        </li>
        <li class="verse" id="v5,4-112">
          <ul class="padas">
            <li>ghaṭavijñānatajjñānaviśeṣo 'to na sidhyati |</li>
            <li>grāhakākārasaṃvittau tv ākārapracayo bhavet || 5,4.112 ||</li>
          </ul>
        </li>
        <li class="verse" id="v5,4-113">
          <ul class="padas">
            <li>jāyate pūrvavijñānaṃ dvyākāraṃ yatra tat punaḥ |</li>
            <li>tasyātmīyaś ca pūrvau ca viṣayasthāvupaplutau || 5,4.113 ||<span class="pb rich-text" data-page="214">(p.214)</span><br class="pb-br rich-text"/></li>
          </ul>
        </li>
        <li class="verse" id="v5,4-114">
          <ul class="padas">
            <li>preṣv ākāravṛddhyaivaṃ pūrvebhyo bhinnatā, tathā |</li>
            <li>grāhyavat smaraṇāt paścāt saṃvittau grāhakaḥ purā || 5,4.114 ||</li>
          </ul>
        </li>
        <li class="verse" id="v5,4-115">
          <ul class="padas">
            <li>na tāvad evamākārān paśyāmaḥ pracayānvitān |</li>
            <li>viṣayavyapadeśāc ca narte jñānanirūpaṇam || 5,4.115 ||</li>
          </ul>
        </li>
        <li class="verse" id="v5,4-116">
          <ul class="padas">
            <li>tasmāj jñānātmanaikatve grāhyabhedanibandhaḥ |</li>
            <li>saṃvittibhedaḥ siddho 'tra kimākārāntareṇa naḥ || 5,4.116 ||</li>
          </ul>
        </li>
        <li class="verse" id="v5,4-117">
          <ul class="padas">
            <li>nirākāratasāmye 'pi yathākāravatāṃ dhruvam |</li>
            <li>bhedaḥ svābhāvikas tadvajjñānānāṃ kiṃ na sidhyati || 5,4.117 ||<span class="pb rich-text" data-page="215">(p.215)</span><br class="pb-br rich-text"/></li>
          </ul>
        </li>
        <li class="verse" id="v5,4-118">
          <ul class="padas">
            <li>smṛter uttarakālaṃ cetyetanmithyaiva gīyate |</li>
            <li>tadaiva hy asya saṃvittir arthāpattyopajāyate || 5,4.118 ||</li>
          </ul>
        </li>
        <li class="verse" id="v5,4-119">
          <ul class="padas">
            <li>gṛhītam eva yac coktaṃ tadabhedāt, na tad, yataḥ |</li>
            <li>nāsmabhir vākyavṛttes tvaṃ nimittam anuyujyase || 5,4.119 ||</li>
          </ul>
        </li>
        <li class="verse" id="v5,4-120">
          <ul class="padas">
            <li>grāhyagrāhakataivāsya kena cin nopalabhyate |</li>
            <li>pratyakṣajñānapakṣe ca naiṣā syād ānumānikī || 5,4.120 ||</li>
          </ul>
        </li>
        <li class="verse" id="v5,4-121">
          <ul class="padas">
            <li>ekākāre ca vijñāne yady anyo 'py atra kalpyate |</li>
            <li>sahasrākārataikasya kasmān na parikalpyate || 5,4.121 ||</li>
          </ul>
        </li>
        <li class="verse" id="v5,4-122">
          <ul class="padas">
            <li>grāhyagrāhakayor bhedo nanv asty eva parasparam |</li>
            <li>siddho naḥ pakṣa evaṃ syāt,  5,4.122 ||<span class="pb rich-text" data-page="216">(p.216)</span><br class="pb-br rich-text"/>  na, jñānatvād abhedataḥ ||</li>
          </ul>
        </li>
        <li class="verse" id="v5,4-123">
          <ul class="padas">
            <li>bhinnābhinnatvam ekasya kuto 'tra parikalpitam |</li>
            <li>tvayā sāṃkhyamatenaivam uktvā buddhasya śāsanam || 5,4.123 ||</li>
          </ul>
        </li>
        <li class="verse" id="v5,4-124">
          <ul class="padas">
            <li>ekaṃ ced grāhakaṃ grāhyaṃ kuto bhinnatvavāgiyam |</li>
            <li>bhinnaṃ cet katham ucyeta tasyaikatvaṃ punas tvayā || 5,4.124 ||</li>
          </ul>
        </li>
        <li class="verse" id="v5,4-125">
          <ul class="padas">
            <li>ekajñānād ananyatvād grāhyagrāhakayor mithaḥ |</li>
            <li>ekatvena bhavej jñānaṃ grāhyaṃ grākam eva vā || 5,4.125 ||</li>
          </ul>
        </li>
        <li class="verse" id="v5,4-126">
          <ul class="padas">
            <li>tatra cānyatarāpāye dvitīyāpāyataḥ punaḥ |</li>
            <li>jñānasyāṃśadvayāsattvān naiḥsvābhāvyād abhāvatā || 5,4.126 ||</li>
          </ul>
        </li>
        <li class="verse" id="v5,4-127">
          <ul class="padas">
            <li>bhinnābhyāṃ vāpy abhinnatvād bhedo jñānātmano bhavet |</li>
            <li>tatsvātmanaḥ, tataś caivaṃ siddhaṃ vastudvayaṃ hi naḥ || 5,4.127 ||</li>
          </ul>
        </li>
        <li class="verse" id="v5,4-128">
          <ul class="padas">
            <li>tayoś ca yadi saṃjñeyaṃ jñānam ity astv arthāpi vā |</li>
            <li>jñānaṃ jñāyata ityartho dhīrbhāve karaṇe 'pi vā || 5,4.128 ||</li>
          </ul>
        </li>
        <li class="verse" id="v5,4-129">
          <ul class="padas">
            <li>sarvathā vastubhedo naḥ siddhaḥ śabdo yathāruci |</li>
            <li>pravartatāṃ na nas tatra kācid vipratipannatā || 5,4.129 ||<span class="pb rich-text" data-page="217">(p.217)</span><br class="pb-br rich-text"/></li>
          </ul>
        </li>
        <li class="verse" id="v5,4-130">
          <ul class="padas">
            <li>atha saty api bhinnatve grāhyaṃ jñānāntaraṃ bhavet |</li>
            <li>jñānatve tasya kā yuktiḥ, pūrvoktā yadi seṣyate || 5,4.130 ||</li>
          </ul>
        </li>
        <li class="verse" id="v5,4-131">
          <ul class="padas">
            <li>jñānaṃ jñānam itīdaṃ tu na dvayor anuvartate |</li>
            <li>vyatiriktaṃ ca sāmānyaṃ tvayā nābhyupagamyate || 5,4.131 ||</li>
          </ul>
        </li>
        <li class="verse" id="v5,4-132">
          <ul class="padas">
            <li>vyatireke tayor jñānān na jñānātmakatā bhavet |</li>
            <li>tadrūparahitatve ca jñānābhāvaḥ prasajyate || 5,4.132 ||</li>
          </ul>
        </li>
        <li class="verse" id="v5,4-133">
          <ul class="padas">
            <li>tābhyāṃ ca tasya sambandhe pratyekaṃ vyatiṣajya ca |</li>
            <li>bhedasāvayavatvādi doṣo vaiśeṣikādivat || 5,4.133 ||</li>
          </ul>
        </li>
        <li class="verse" id="v5,4-134">
          <ul class="padas">
            <li>yathā hi teṣāṃ jātyādau doṣā hy uktāḥ parair amī |</li>
            <li>tathaivaiṣāṃ prasajyante bhinnābhinnārthasaṅgatau || 5,4.134 ||</li>
          </ul>
        </li>
        <li class="verse" id="v5,4-135">
          <ul class="padas">
            <li>tābhyām avyatireke vā bhedaḥ pūrvokta eva te |<span class="pb rich-text" data-page="218">(p.218)</span><br class="pb-br rich-text"/></li>
            <li>sādṛśyāpohasāmānyakalpanā vārayiṣyate || 5,4.135 ||</li>
          </ul>
        </li>
        <li class="verse" id="v5,4-136">
          <ul class="padas">
            <li>vastvantarasya cābhāvāt tvayāpoho 'pi duṣkaraḥ |</li>
            <li>nājñānaṃ nāma kiñ cit syād apohyaṃ jñānavādinaḥ || 5,4.136 ||</li>
          </ul>
        </li>
        <li class="verse" id="v5,4-137">
          <ul class="padas">
            <li>apoho na hy abhāvasya kathañ cid upapadyate |</li>
            <li>vastvantaram abhāvaḥ syād, apohyatvāc ca vastutā || 5,4.137 ||</li>
          </ul>
        </li>
        <li class="verse" id="v5,4-138">
          <ul class="padas">
            <li>tenājñānanivṛttau hi jñāne 'nyārtha prasajyate |</li>
            <li>kalpitaṃ syād apohyaṃ cet, nātyantāsatyakalpanā || 5,4.138 ||</li>
          </ul>
        </li>
        <li class="verse" id="v5,4-139">
          <ul class="padas">
            <li>buddhir ajñānanirbhāsā tavājñānaṃ prakalitam |</li>
            <li>tataś ca jñānam evaikam apohyatvena sammatam || 5,4.139 ||<span class="pb rich-text" data-page="219">(p.219)</span><br class="pb-br rich-text"/></li>
          </ul>
        </li>
        <li class="verse" id="v5,4-140">
          <ul class="padas">
            <li>na cātmāpoha evāsti kva cit sāmānyakalpane |</li>
            <li>vṛkṣasya na hy apohyatvaṃ vṛkṣeṇaiva kadā cana || 5,4.140 ||</li>
          </ul>
        </li>
        <li class="verse" id="v5,4-141">
          <ul class="padas">
            <li>apohye caiva vijñāne jñānatvaṃ na bhavet tava |</li>
            <li>vṛkṣatvaṃ na hy apohyeṣu kalaśādiṣu yujyate || 5,4.141 ||</li>
          </ul>
        </li>
        <li class="verse" id="v5,4-142">
          <ul class="padas">
            <li>tataś cājñānam evārtha ity abhinnārthatā bhavet |</li>
            <li>ajñānapratyayaś cāyaṃ kimālambana iṣyate || 5,4.142 ||</li>
          </ul>
        </li>
        <li class="verse" id="v5,4-143">
          <ul class="padas">
            <li>na tāvaj jñānanirmuktam ajñānaṃ grāhyam asti te |</li>
            <li>na ca vastu niṣiddhaṃ tadabhāvaḥ kiṃ na gṛhyate || 5,4.143 ||</li>
          </ul>
        </li>
        <li class="verse" id="v5,4-144">
          <ul class="padas">
            <li>bhāvo na gṛhyate yena tasyābhāveṣu kā kathā |</li>
            <li>svāṃśaparyavasānaṃ ca tulyam atrāpi kāraṇam || 5,4.144 ||</li>
          </ul>
        </li>
        <li class="verse" id="v5,4-145">
          <ul class="padas">
            <li>tena jñānāntaraṃ vā syād grāhyam ātmāṃśa eva vā |</li>
            <li>svarūpaviparītaṃ ca kathaṃ grāhyaṃ pratīyate || 5,4.145 ||<span class="pb rich-text" data-page="220">(p.220)</span><br class="pb-br rich-text"/></li>
          </ul>
        </li>
        <li class="verse" id="v5,4-146">
          <ul class="padas">
            <li>yathoṣṇe 'nuṣṇadhīr nāsti, jñāne 'py ajñānadhīs tathā |</li>
            <li>tena na jñānamātratve syād apohyaṃ kathañ cana || 5,4.146 ||</li>
          </ul>
        </li>
        <li class="verse" id="v5,4-147">
          <ul class="padas">
            <li>grāhyagrāhakayoś cāto na jñānātmasamānatā |</li>
            <li>tasmād anyataratredaṃ jñānatvaṃ sampratīyate || 5,4.147 ||</li>
          </ul>
        </li>
        <li class="verse" id="v5,4-148">
          <ul class="padas">
            <li>tatrāpy ubhayasiddhatvād grāhakasyeti gamyate |</li>
            <li>vastubhede prasiddhe ca vyapadeśo yathāruci || 5,4.148 ||</li>
          </ul>
        </li>
        <li class="verse" id="v5,4-149">
          <ul class="padas">
            <li>jñānam astūbhayaṃ vārtho grāhako vārtha ucyatām |</li>
            <li>buddhyor ayugapadbhāvān na dvayor mayamānatā || 5,4.149 ||</li>
          </ul>
        </li>
        <li class="verse" id="v5,4-150">
          <ul class="padas">
            <li>kṣaṇikā hītyanenoktam, <span class="pb rich-text" data-page="221">(p.221)</span><br class="pb-br rich-text"/>  artho hy ekaḥ prasajyate |</li>
            <li>anyonyanirapekṣatvād yugapac cāpi janmani || 5,4.150 ||</li>
          </ul>
        </li>
        <li class="verse" id="v5,4-151">
          <ul class="padas">
            <li>mānameyatvāstitvam, kriyākārakavarjanāt |</li>
            <li>arthavijñānayor atra yā mitiṃ prati saṅgatiḥ || 5,4.151 ||</li>
          </ul>
        </li>
        <li class="verse" id="v5,4-152">
          <ul class="padas">
            <li>kāryakāraṇabhāvo 'yam, nānyatraivaṃ ca dṛśyate |</li>
            <li>niyamaś ca na labhyeta savyadakṣiṇaśṛṅgavat || 5,4.152 ||</li>
          </ul>
        </li>
        <li class="verse" id="v5,4-153">
          <ul class="padas">
            <li>idaṃ kāryam ayaṃ hetuḥ, dvayaṃ na, <span class="pb rich-text" data-page="222">(p.222)</span><br class="pb-br rich-text"/>  anyonyasaṃśrayāt |</li>
            <li>tadbhāvabhāvitāmātraṃ hetuḥ kair naiva varṇyate || 5,4.153 ||</li>
          </ul>
        </li>
        <li class="verse" id="v5,4-154">
          <ul class="padas">
            <li>paurvāparyavinirmuktaṃ kāryakāraṇalakṣaṇam |</li>
            <li>gavāśvasya yathā nāsti paurvāparye 'pi tat tathā || 5,4.154 ||</li>
          </ul>
        </li>
        <li class="verse" id="v5,4-155">
          <ul class="padas">
            <li>yugapajjāyamāne 'pi santatyantaraje kṣaṇe |</li>
            <li>rūpādiṣu ghaṭe yadvat, tasmāt pūrvam avasthite || 5,4.155 ||</li>
          </ul>
        </li>
        <li class="verse" id="v5,4-156">
          <ul class="padas">
            <li>yo yasmāj jāyate paścāt sa tatkāryam itīṣyate |</li>
            <li>hetuhetumatāṃ siddhaṃ yaugapadyanidarśanam || 5,4.156 ||</li>
          </ul>
        </li>
        <li class="verse" id="v5,4-157">
          <ul class="padas">
            <li>yat pradīpaprabhādyuktaṃ sūkṣamaḥ kālo 'sti tatra naḥ |</li>
            <li>durlakṣas tu yathā vedhaḥ padmapattraśate tathā || 5,4.157 ||</li>
          </ul>
        </li>
        <li class="verse" id="v5,4-158">
          <ul class="padas">
            <li>bhāgayor yaugapadyena tathaiva syān nirākriyā |<span class="pb rich-text" data-page="223">(p.223)</span><br class="pb-br rich-text"/></li>
            <li>na ca śaktyarpaṇadvāraṃ krameṇālambanaṃ bhavet || 5,4.158 ||</li>
          </ul>
        </li>
        <li class="verse" id="v5,4-159">
          <ul class="padas">
            <li>grāhyaṃ tadā hy atītaṃ syāt, tadrūpyaṃ cāpramāṇakam |</li>
            <li>atītvānuviddho hi smṛtyā grāhyo 'nubhūyate || 5,4.159 ||</li>
          </ul>
        </li>
        <li class="verse" id="v5,4-160">
          <ul class="padas">
            <li>tadvad eva bhaved atra, svapne na syāt, viparyayāt |</li>
            <li>tatra hy avartamāno 'pi gṛhyate vartamānavat || 5,4.160 ||</li>
          </ul>
        </li>
        <li class="verse" id="v5,4-161">
          <ul class="padas">
            <li>bādhajñānād idaṃ bhrāntam, na tv atraivaṃ viparyayaḥ |</li>
            <li>tasmāt pratyakṣabuddhīnāṃ nātito viṣayo bhavet || 5,4.161 ||</li>
          </ul>
        </li>
        <li class="verse" id="v5,4-162">
          <ul class="padas">
            <li>atītatvād yathaivāsāṃ vṛtto janmāntareṣu yaḥ |</li>
            <li>tadrūpatvena vā jñānaṃ hetur bhāvivad ucyate || 5,4.162 ||<span class="pb rich-text" data-page="224">(p.224)</span><br class="pb-br rich-text"/></li>
          </ul>
        </li>
        <li class="verse" id="v5,4-163">
          <ul class="padas">
            <li>atītatve 'pi nārtho 'yaṃ dhr eṣety atra kā pramā |</li>
            <li>atītaṃ yac ca vijñānaṃ grāhyatvena prakalpitam || 5,4.163 ||</li>
          </ul>
        </li>
        <li class="verse" id="v5,4-164">
          <ul class="padas">
            <li>tasmād grāhakarūpaṃ vā grāhyaṃ vobhayathāpi vā |</li>
            <li>grāhyākāratvamātre syād arthaḥ śabdāntareṇa te || 5,4.164 ||</li>
          </ul>
        </li>
        <li class="verse" id="v5,4-165">
          <ul class="padas">
            <li>svakāle cāpy asaṃvitter na syāc chaktyarpaṇaṃ tataḥ |</li>
            <li>yathaivānāgatāj jñānāt santatyantarajād api || 5,4.165 ||</li>
          </ul>
        </li>
        <li class="verse" id="v5,4-166">
          <ul class="padas">
            <li>dṛḍhatvenāpy avijñātāt tathotpannād vinaśyataḥ |</li>
            <li>kevalagrāhakatve tu viṣayatvaṃ na yujyate || 5,4.166 ||</li>
          </ul>
        </li>
        <li class="verse" id="v5,4-167">
          <ul class="padas">
            <li>kimapekṣya ca tasyedaṃ grāhakatvaṃ prakalpyate |</li>
            <li>dvyākāratā nirastaiva,  5,4.167 ||<span class="pb rich-text" data-page="225">(p.225)</span><br class="pb-br rich-text"/>  saṃvedyeta tadaiva ca ||</li>
          </ul>
        </li>
        <li class="verse" id="v5,4-168">
          <ul class="padas">
            <li>tataś cottaravijñānaṃ na pratīkṣeta bodhakam |</li>
            <li>dvyākārakalpanāyāṃ ca parasyātmāṃśa eva te || 5,4.168 ||</li>
          </ul>
        </li>
        <li class="verse" id="v5,4-169">
          <ul class="padas">
            <li>pramāparyavasānena nātīto viṣayo bhavet |</li>
            <li>pūrvagrāhyasarūpatve grāhakatvaṃ prahīyate || 5,4.169 ||</li>
          </ul>
        </li>
        <li class="verse" id="v5,4-170">
          <ul class="padas">
            <li>grāhakākāramātre syād viṣayo nāsarūpataḥ |</li>
            <li>na ca śaktyarpaṇasyātra vyāpāra upalabhyate || 5,4.170 ||</li>
          </ul>
        </li>
        <li class="verse" id="v5,4-171">
          <ul class="padas">
            <li>śaktyarpaṇasya cābhāvo yuṣmatpakṣe prasādhitaḥ |</li>
            <li>santānāntaravac caiṣāṃ niṣedhyā hetusādhyatā || 5,4.171 ||</li>
          </ul>
        </li>
        <li class="verse" id="v5,4-172">
          <ul class="padas">
            <li>vāsyavāsakabhāvaś ca jñānatvād ekasantatau |</li>
            <li>tasmād yadbhāsakaṃ rūpaṃ tadgrāhyāt tasya bhinnatā || 5,4.172 ||</li>
          </ul>
        </li>
        <li class="verse" id="v5,4-173">
          <ul class="padas">
            <li>tatsaṃvittāv asaṃvitte rasādigrāhakaṃ yathā |</li>
            <li>grāhyaṃ tadgrāhakāc caiva tatparāmṛśatā yataḥ || 5,4.173 ||</li>
          </ul>
        </li>
        <li class="verse" id="v5,4-174">
          <ul class="padas">
            <li>na parāmṛśyate 'vaśyaṃ rasādigrāhakaṃ yathā |<span class="pb rich-text" data-page="226">(p.226)</span><br class="pb-br rich-text"/></li>
            <li>dvayaṃ paraspareṇaivaṃ bhinnaṃ sādhyaṃ rasādivat || 5,4.174 ||</li>
          </ul>
        </li>
        <li class="verse" id="v5,4-175">
          <ul class="padas">
            <li>aikarūpyeṇa cājñānāt santānāntarabuddhivat |</li>
            <li>jñānaṃ svāṃśaṃ na gṛhṇāti jñānotpatteḥ svaśaktivat || 5,4.175 ||</li>
          </ul>
        </li>
        <li class="verse" id="v5,4-176">
          <ul class="padas">
            <li>grāhyatvapratiṣedhaś ca dvayahīnā hi vāsate |</li>
            <li>caitrajñānaṃ tadudbhūtajñānāṃśagrāhyabodhakam || 5,4.176 ||</li>
          </ul>
        </li>
        <li class="verse" id="v5,4-177">
          <ul class="padas">
            <li>jñānatvān na bhaved yadvat tasya dehāntarodbhavam |</li>
            <li>etayaiva diśā vācyā śaktidvayanirākriyā || 5,4.177 ||</li>
          </ul>
        </li>
        <li class="verse" id="v5,4-178">
          <ul class="padas">
            <li>pramāṇāntarasiddhatvād anyatrānekaśaktitā |</li>
            <li>na tv atra kāraṇaṃ tādṛk śaktibhedakṛdasti te || 5,4.178 ||<span class="pb rich-text" data-page="227">(p.227)</span><br class="pb-br rich-text"/></li>
          </ul>
        </li>
        <li class="verse" id="v5,4-179">
          <ul class="padas">
            <li>tasmād ubhayasiddhatvāl lāghavād yaḥ parigrahaḥ |</li>
            <li>upāyatvāc ca yat tasya pūrvagrahaṇakalpanam || 5,4.179 ||</li>
          </ul>
        </li>
        <li class="verse" id="v5,4-180">
          <ul class="padas">
            <li>cakṣuradīndriyair atra tadanaikāntikaṃ bhavet |</li>
            <li>yad apy apratibaddhatvād utpattau gṛhyatām iti || 5,4.180 ||</li>
          </ul>
        </li>
        <li class="verse" id="v5,4-181">
          <ul class="padas">
            <li>tatrātmanā na śaktyaṃ tannānyotpattis tadasti vā |</li>
            <li>tenaitat kāraṇābhāvāt tadānīṃ nānubhūyate || 5,4.181 ||</li>
          </ul>
        </li>
        <li class="verse" id="v5,4-182">
          <ul class="padas">
            <li>nānyathā hy arthasadbhāvo dṛṣṭaḥ sannupapadyate |</li>
            <li>jñānaṃ cen netyataḥ paścāt pramāṇam upajāyate || 5,4.182 ||<span class="pb rich-text" data-page="228">(p.228)</span><br class="pb-br rich-text"/></li>
          </ul>
        </li>
        <li class="verse" id="v5,4-183">
          <ul class="padas">
            <li>na cāpy apratibandhena kevalena graho bhavet |</li>
            <li>viśiṣṭakāraṇābhāve 'py artho naivānubhūyate || 5,4.183 ||</li>
          </ul>
        </li>
        <li class="verse" id="v5,4-184">
          <ul class="padas">
            <li>vyāpṛtaṃ cārthasaṃvittau jñānaṃ nātmānamṛcchati |<span class="pb rich-text" data-page="229">(p.229)</span><br class="pb-br rich-text"/></li>
            <li>tena prakāśakatve 'pi bodhāyānyat pratīkṣyate || 5,4.184 ||</li>
          </ul>
        </li>
        <li class="verse" id="v5,4-185">
          <ul class="padas">
            <li>īdṛśaṃ vā prakāśatvaṃ tasyārthānubhavātmakam |</li>
            <li>na cātmānubhavo 'sty asyetyātmano na prakāśakam || 5,4.185 ||</li>
          </ul>
        </li>
        <li class="verse" id="v5,4-186">
          <ul class="padas">
            <li>sati prakāśakatve ca vyavasthā dṛśyate yathā |</li>
            <li>rūpādau cakṣurādīnāṃ tathātrāpi bhaviṣyati || 5,4.186 ||</li>
          </ul>
        </li>
        <li class="verse" id="v5,4-187">
          <ul class="padas">
            <li>prakāśakatvaṃ bāhye 'rthe śaktyabhāvāt tu nātmani |</li>
            <li>anyena vānubhāve 'sāv anavasthā prasajyate || 5,4.187 ||</li>
          </ul>
        </li>
        <li class="verse" id="v5,4-188">
          <ul class="padas">
            <li>tatra tatra smṛtiṃ dṛṣṭvā sarvānubhavakalpanā |</li>
            <li>ekena tv anubhūtatve sarvaṃ tatraiva sambhavet || 5,4.188 ||</li>
          </ul>
        </li>
        <li class="verse" id="v5,4-189">
          <ul class="padas">
            <li>tatrāpi smṛtir ity etan na lokānumataṃ vacaḥ |</li>
            <li>na hi vijñānasantānaṃ kaś cit smarati laukikaḥ || 5,4.189 ||<span class="pb rich-text" data-page="230">(p.230)</span><br class="pb-br rich-text"/></li>
          </ul>
        </li>
        <li class="verse" id="v5,4-190">
          <ul class="padas">
            <li>ghaṭādāv agṛhīte 'rthe yadi tāvad anantaram |</li>
            <li>arthāpattyāv abudhyante vijñānāni punaḥ punaḥ || 5,4.190 ||</li>
          </ul>
        </li>
        <li class="verse" id="v5,4-191">
          <ul class="padas">
            <li>yāvacchramaṃ tataḥ paścāt tāvatyeva smariṣyati |</li>
            <li>tadā tv akalpite 'py evaṃ smṛtivarndhyāsutādivat || 5,4.191 ||</li>
          </ul>
        </li>
        <li class="verse" id="v5,4-192">
          <ul class="padas">
            <li>smṛtibhrāntaś ca yāpy atra paścāj jñāneṣu jāyate |</li>
            <li>tadaivārthasmṛter eṣāṃ tajñānādipramāṇatā || 5,4.192 ||</li>
          </ul>
        </li>
        <li class="verse" id="v5,4-193">
          <ul class="padas">
            <li>yāvacchramaṃ ca tadbuddhis tatprabandhe mahaty api |</li>
            <li>śramād rucyānyasamparkād vicchedo viṣayeṣv iva || 5,4.193 ||<span class="pb rich-text" data-page="231">(p.231)</span><br class="pb-br rich-text"/></li>
          </ul>
        </li>
        <li class="verse" id="v5,4-194">
          <ul class="padas">
            <li>tatrāpi smṛtir ity eṣāṃ prathame pratyaye yadi |</li>
            <li>tanmātragrahaṇād evaṃ nānavasthā prasajyate || 5,4.194 ||</li>
          </ul>
        </li>
        <li class="verse" id="v5,4-195">
          <ul class="padas">
            <li>smaraṇaṃ tv atha sarveṣu tatsiddhyai grahaṇaṃ tathā |</li>
            <li>pramāṇavattvād āyātaḥ pravāhaḥ kena vāryate || 5,4.195 ||</li>
          </ul>
        </li>
        <li class="verse" id="v5,4-196">
          <ul class="padas">
            <li>atha tānyādyavijñānaviṣayāṇīti kalpyate |</li>
            <li>nottarottarabuddhīnāṃ viśeṣa upapadyate || 5,4.196 ||</li>
          </ul>
        </li>
        <li class="verse" id="v5,4-197">
          <ul class="padas">
            <li>vijñānaviṣayatvaṃ ca yasya sarvāsu buddhiṣu |</li>
            <li>ghaṭavijñāna tajñānaviśeṣas tena durlabhaḥ || 5,4.197 ||</li>
          </ul>
        </li>
        <li class="verse" id="v5,4-198">
          <ul class="padas">
            <li>smaran yathaiva vijñānaṃ nirākāraṃ smaratyayam |</li>
            <li>tathā smaran gṛhītārthaṃ nirākāratayā smaret || 5,4.198 ||</li>
          </ul>
        </li>
        <li class="verse" id="v5,4-199">
          <ul class="padas">
            <li>jñānapṛṣṭena yo 'py ūrdhvaṃ parāmarśo bhavaty asau |</li>
            <li>tasyārtheṣv abhyupāyatvān na tu grāhyatvakāritaḥ || 5,4.199 ||<span class="pb rich-text" data-page="232">(p.232)</span><br class="pb-br rich-text"/></li>
          </ul>
        </li>
        <li class="verse" id="v5,4-200">
          <ul class="padas">
            <li>pratyāsannatvasambandhau grāhyatvāsambhavāc cyutau |</li>
            <li>viṣayatvena vāpy etau staḥ kiṃ deśāvibhāgataḥ || 5,4.200 ||</li>
          </ul>
        </li>
        <li class="verse" id="v5,4-201">
          <ul class="padas">
            <li>arthākārasya yo 'py ukto mithyājñāneṣv asambhavaḥ |</li>
            <li>dośakālānyathāmātrasambhavaḥ keṣu cit kṛtaḥ || 5,4.201 ||</li>
          </ul>
        </li>
        <li class="verse" id="v5,4-202">
          <ul class="padas">
            <li>pratyakṣād anyavijñānam atītānāgatair api |</li>
            <li>janyate 'rthe bhavantīṣu vāsanāsvasatīṣu vā || 5,4.202 ||</li>
          </ul>
        </li>
        <li class="verse" id="v5,4-203">
          <ul class="padas">
            <li>yaḥ punar nānubhūto 'rtho na vāpy anubhaviṣyate |</li>
            <li>vāsanābhāvatas tatra tavāpy anubhavaḥ katham || 5,4.203 ||<span class="pb rich-text" data-page="233">(p.233)</span><br class="pb-br rich-text"/></li>
          </ul>
        </li>
        <li class="verse" id="v5,4-204">
          <ul class="padas">
            <li>vināpi vāsanātaś ced buddhir utpadyate tataḥ |</li>
            <li>vāsanāyā nimittatvam abhyupetaṃ virudhyate || 5,4.204 ||</li>
          </ul>
        </li>
        <li class="verse" id="v5,4-205">
          <ul class="padas">
            <li>vāsanā ced bhavet tatra sā ca saṃvittipūrvikā |</li>
            <li>tathā sati ca pūrvatra gṛhītaḥ kvāpy asau dhruvam || 5,4.205 ||</li>
          </ul>
        </li>
        <li class="verse" id="v5,4-206">
          <ul class="padas">
            <li>evaṃ ca naiva vaktavyam atyantābhavanaṃ kva cit |</li>
            <li>anyathānupapatyā hi siddhā janmāntare 'stitā || 5,4.206 ||</li>
          </ul>
        </li>
        <li class="verse" id="v5,4-207">
          <ul class="padas">
            <li>duṣṭatvena ca vijñānam anyathāpi vyavasthitam |</li>
            <li>pṛthivyādiṣu gṛhṇīyād ākāraṃ tannibandhanam || 5,4.207 ||</li>
          </ul>
        </li>
        <li class="verse" id="v5,4-208">
          <ul class="padas">
            <li>tānyapāsya tu naivārthe kva cid ākārakalpanā |</li>
            <li>na jñānaṃ hy anavaṣṭambham ātmānaṃ labdhum arhati || 5,4.208 ||<span class="pb rich-text" data-page="234">(p.234)</span><br class="pb-br rich-text"/></li>
          </ul>
        </li>
        <li class="verse" id="v5,4-209">
          <ul class="padas">
            <li>vijñānasyaiva vā kāryaṃ yady eṣo 'nye ca kalpitāḥ |</li>
            <li>viśeṣaḥ ko 'tra yenāyam atyantāsannitīṣyate || 5,4.209 ||</li>
          </ul>
        </li>
        <li class="verse" id="v5,4-210">
          <ul class="padas">
            <li>tasmād bhrāntir api tv eṣāṃ kalpayantyartham eva naḥ |</li>
            <li>kalpayatyanyathā santaṃ na tv ātmānaṃ vyavasyati || 5,4.210 ||</li>
          </ul>
        </li>
        <li class="verse" id="v5,4-211">
          <ul class="padas">
            <li>tataś ca bādhakajñānād vācoyuktir iyaṃ bhavet |</li>
            <li>arthe 'nyathāpi saty eṣa dhiyākāraḥ pratīyate || 5,4.211 ||</li>
          </ul>
        </li>
        <li class="verse" id="v5,4-212">
          <ul class="padas">
            <li>dvicandrādimatiṣv evam, tārakādimatau tathā |</li>
            <li>strītvādyanyatra dṛṣṭaṃ syāt, kathañ cid veha sambhavet || 5,4.212 ||<span class="pb rich-text" data-page="235">(p.235)</span><br class="pb-br rich-text"/></li>
          </ul>
        </li>
        <li class="verse" id="v5,4-213">
          <ul class="padas">
            <li>śabdamātrapratīyā vā, dṛṣṭair vā kaiś cid iṅganāt |</li>
            <li>saṃstyānaprasavasthānair yathā pātañjale mate || 5,4.213 ||</li>
          </ul>
        </li>
        <li class="verse" id="v5,4-214">
          <ul class="padas">
            <li>tena liṅgatrayasyātra sadbhāvaḥ syāt pramāṇavān |</li>
            <li>apekṣābhedataś cātra virodho 'pi na vidyate || 5,4.214 ||</li>
          </ul>
        </li>
        <li class="verse" id="v5,4-215">
          <ul class="padas">
            <li>kuṇapādimatau caivaṃ sārvarūpye vyavasthite |</li>
            <li>vāsanāḥ sahakāriṇyo vyavasthākāradarśane || 5,4.215 ||<span class="pb rich-text" data-page="236">(p.236)</span><br class="pb-br rich-text"/></li>
          </ul>
        </li>
        <li class="verse" id="v5,4-216">
          <ul class="padas">
            <li>svapratyayānukāro hi bahvākāreṣu vastuṣu |</li>
            <li>nirdhāraṇe bhaved dhetur nāpūrvākārakalpane || 5,4.216 ||</li>
          </ul>
        </li>
        <li class="verse" id="v5,4-217">
          <ul class="padas">
            <li>tathā dīrghaghaṭatvādau bhinnāpekṣānibandhanā |</li>
            <li>ākārabhedasampattir aviruddhā bhaviṣyati || 5,4.217 ||</li>
          </ul>
        </li>
        <li class="verse" id="v5,4-218">
          <ul class="padas">
            <li>nānekākārasaṃvitter nirākāratvakalpanā |</li>
            <li>yuktā, pratītibhedāt tu bahvākāratvasambhavaḥ || 5,4.218 ||</li>
          </ul>
        </li>
        <li class="verse" id="v5,4-219">
          <ul class="padas">
            <li>saṃvitteś ca viruddhānām ekasminn api sambhavaḥ |</li>
            <li>ekākāraṃ bhaved ekam iti neśvarabhāṣitam || 5,4.219 ||</li>
          </ul>
        </li>
        <li class="verse" id="v5,4-220">
          <ul class="padas">
            <li>tathaiva tadupetavyaṃ yad yathaivopalabhyate |</li>
            <li>na cāpy aikāntikaṃ tasya syād ekatvaṃ ca vastunaḥ || 5,4.220 ||<span class="pb rich-text" data-page="237">(p.237)</span><br class="pb-br rich-text"/></li>
          </ul>
        </li>
        <li class="verse" id="v5,4-221">
          <ul class="padas">
            <li>tasmād deśādisadbhāvanimittaiḥ pratyayaiḥ pṛthak |</li>
            <li>vastvākārāḥ pratīyerann udbhavābhibhavātmakāḥ || 5,4.221 ||</li>
          </ul>
        </li>
        <li class="verse" id="v5,4-222">
          <ul class="padas">
            <li>yugapadgrāhāṇāṃ ca yo yadākāravācinam |</li>
            <li>śabdaṃ smarati tenāsāv ākāraḥ sampratīyate || 5,4.222 ||</li>
          </ul>
        </li>
        <li class="verse" id="v5,4-223">
          <ul class="padas">
            <li>nityaṃ satsu tathā loke rūpādiṣu ghaṭe pṛthak |</li>
            <li>cakṣurādyanurodhena saṃvittir vyavatiṣṭhate || 5,4.223 ||</li>
          </ul>
        </li>
        <li class="verse" id="v5,4-224">
          <ul class="padas">
            <li>evam eva ghaṭatvādau sarvān prati bhavaty api |</li>
            <li>vācakasmṛtibhedena saṃvittir vyavatiṣṭhate || 5,4.224 ||</li>
          </ul>
        </li>
        <li class="verse" id="v5,4-225">
          <ul class="padas">
            <li>tasmād bahiḥ sthito 'py ātmā narāṇāṃ cakṣurādibhiḥ |</li>
            <li>prāpya vāprāpya vā buddher viṣayatvena kalpyate || 5,4.225 ||</li>
          </ul>
        </li>
        <li class="verse" id="v5,4-226">
          <ul class="padas">
            <li>vadanti laukikā yac ca yādṛg jñānaṃ tathā bahiḥ |</li>
            <li>te punar jñānasaṃvittyā tathārthaṃ prati jānate || 5,4.226 ||<span class="pb rich-text" data-page="238">(p.238)</span><br class="pb-br rich-text"/></li>
          </ul>
        </li>
        <li class="verse" id="v5,4-227">
          <ul class="padas">
            <li>grāhakatvena vijñānaṃ yathārthaṃ naḥ samarpayet |</li>
            <li>tādṛgarthaḥ sa ityevaṃ teṣāṃ vā tadupāyataḥ || 5,4.227 ||</li>
          </ul>
        </li>
        <li class="verse" id="v5,4-228">
          <ul class="padas">
            <li>laiṅgikāsattvam aprāptair etair bāhyārthavādibhiḥ |</li>
            <li>jñānānubhavam utkramya bāhya eva pratīyate || 5,4.228 ||</li>
          </ul>
        </li>
        <li class="verse" id="v5,4-229">
          <ul class="padas">
            <li>yathā loke ca tadbuddhir vācyam evaṃ parīkṣakaiḥ |</li>
            <li>na yādṛgantarākāras tādṛg bāhyo 'vakalpate || 5,4.229 ||</li>
          </ul>
        </li>
        <li class="verse" id="v5,4-230">
          <ul class="padas">
            <li>utpadyamānā gṛhyeta dhīrarthagrahaṇe yadi |</li>
            <li>pūrvapakṣasya kiṃ siddham, kathaṃ cārthāntaraṃ vadet || 5,4.230 ||</li>
          </ul>
        </li>
        <li class="verse" id="v5,4-231">
          <ul class="padas">
            <li>bāhyārthavādinaṃ brūte bhavān kiṃ naivam icchati |</li>
            <li>pratibandho na tasyāsti gṛhṇātyarthāntaraṃ yadā || 5,4.231 ||<span class="pb rich-text" data-page="239">(p.239)</span><br class="pb-br rich-text"/></li>
          </ul>
        </li>
        <li class="verse" id="v5,4-232">
          <ul class="padas">
            <li>uttaraṃ grahakābhāvāl liṅgābhāvāc ca nāsti naḥ |</li>
            <li>tadā grahaṇam ity etat, anyatarkeṣu cocyate || 5,4.232 ||</li>
          </ul>
        </li>
        <li class="verse" id="v5,4-233">
          <ul class="padas">
            <li>teṣu tarkeṣu vijñānam arthakāle 'vagamyate |</li>
            <li>tathā satyarthanāśaḥ syād ity etadupadiśyate || 5,4.233 ||</li>
          </ul>
        </li>
        <li class="verse" id="v5,4-234">
          <ul class="padas">
            <li>nanv ity etadasambaddhaṃ pareṣṭasyaiva codanāt |<span class="pb rich-text" data-page="240">(p.240)</span><br class="pb-br rich-text"/></li>
            <li>paurvāpryavibhāgo 'pi prāguktena virudhyate || 5,4.234 ||</li>
          </ul>
        </li>
        <li class="verse" id="v5,4-235">
          <ul class="padas">
            <li>kṣaṇikatvena yuktaṃ syāj jñātatvam atha cet tadā |</li>
            <li>bhūtakālāśrayād brūyād, pṛthoktasya punarvacaḥ || 5,4.235 ||</li>
          </ul>
        </li>
        <li class="verse" id="v5,4-236">
          <ul class="padas">
            <li>atrāpi na svasiddhāntamūce vyājāt parasya tu |</li>
            <li>bhrāntatvād anyathā pakṣaṃ gṛhītveti sma pṛcchati || 5,4.236 ||</li>
          </ul>
        </li>
        <li class="verse" id="v5,4-237">
          <ul class="padas">
            <li>sahotpattyupalabdhā hi jñānasyaikāntataḥ sthitiḥ |</li>
            <li>prāgūrdhvaṃ vārthasaṃvitter yugapad veti cintyate || 5,4.237 ||</li>
          </ul>
        </li>
        <li class="verse" id="v5,4-238">
          <ul class="padas">
            <li>evaṃ cārthasya saṃvitteḥ paścāj jñānāvabodhanam |</li>
            <li>bravītu nūnam etasya paścād utpadyate 'pi tat || 5,4.238 ||</li>
          </ul>
        </li>
        <li class="verse" id="v5,4-239">
          <ul class="padas">
            <li>na caitac chaktyate tasmād utpatter apakarṣaṇam |</li>
            <li>karomi tāvat tatkālā saṃvittir api setsyati || 5,4.239 ||<span class="pb rich-text" data-page="241">(p.241)</span><br class="pb-br rich-text"/></li>
          </ul>
        </li>
        <li class="verse" id="v5,4-240">
          <ul class="padas">
            <li>prāk ca tadgrahaṇe siddhe bāhyābhyantarayor dhruvam |</li>
            <li>vivekādarśanam, tasmād idam, pūrvaṃ ca coditam || 5,4.240 ||</li>
          </ul>
        </li>
        <li class="verse" id="v5,4-241">
          <ul class="padas">
            <li>yugapad gṛhyamāṇe 'pi nākāro 'rthasya lakṣyate |</li>
            <li>tasmād arthasya saṃvittiḥ pūrvaṃ yatnena sādhyate || 5,4.241 ||</li>
          </ul>
        </li>
        <li class="verse" id="v5,4-242">
          <ul class="padas">
            <li>yas tv etasyottaro granthaḥ prāg evāsau nirūpitaḥ |</li>
            <li>na tv etat sādhanaṃ sākṣāt pūrvaṃ buddher abodhane || 5,4.242 ||</li>
          </ul>
        </li>
        <li class="verse" id="v5,4-243">
          <ul class="padas">
            <li>na parāmṛśyate 'rthātmā jñāto 'py ajñātavad yataḥ |</li>
            <li>tasān na grahaṇaṃ pūrvaṃ buddheḥ kiṃ kena saṅgatam || 5,4.243 ||<span class="pb rich-text" data-page="242">(p.242)</span><br class="pb-br rich-text"/></li>
          </ul>
        </li>
        <li class="verse" id="v5,4-244">
          <ul class="padas">
            <li>ataḥ pūrvopalabdhyā yo buddhyākāro 'tra vāñchitaḥ |</li>
            <li>tannirākaraṇenaiva phalatvād granthavarṇanā || 5,4.244 ||</li>
          </ul>
        </li>
        <li class="verse" id="v5,4-245">
          <ul class="padas">
            <li>kāmaṃ buddher iti tv etadarthādhīnatvam ucyate |</li>
            <li>na cārtharūpād bhedena dhiyām asti nirūpaṇam || 5,4.245 ||</li>
          </ul>
        </li>
        <li class="verse" id="v5,4-246">
          <ul class="padas">
            <li>pararūpanirūpyaṃ ca na meyaṃ mṛgatoyavat |</li>
            <li>asadgrāhyānusāreṇa jñānasaṃvedyatā tava || 5,4.246 ||</li>
          </ul>
        </li>
        <li class="verse" id="v5,4-247">
          <ul class="padas">
            <li>svacchatvāt tu svarūpasya kalpitā grāhyatā dhiyām |</li>
            <li>vāsanopaplavāt tena na meyaṃ pāramārthikam || 5,4.247 ||<span class="pb rich-text" data-page="243">(p.243)</span><br class="pb-br rich-text"/></li>
          </ul>
        </li>
        <li class="verse" id="v5,4-248">
          <ul class="padas">
            <li>nimittaniyatatvaṃ tu samānam ubhayor api |</li>
            <li>nijaśaktyanusāritvāj jñānabāhyārthavādinoḥ || 5,4.248 ||</li>
          </ul>
        </li>
        <li class="verse" id="v5,4-249">
          <ul class="padas">
            <li>tantvarthair api kasmād vaḥ kriyate kevalaḥ paṭaḥ |</li>
            <li>nārabhyate ghaṭaḥ kiṃ tair mṛtpiṇḍārthena vā paṭaḥ || 5,4.249 ||</li>
          </ul>
        </li>
        <li class="verse" id="v5,4-250">
          <ul class="padas">
            <li>tantumṛtpiṇḍavijñāne hy anuyojye mate yadi |</li>
            <li>arthaparyanuyogo 'pi tadvad eva prasajyate || 5,4.250 ||</li>
          </ul>
        </li>
        <li class="verse" id="v5,4-251">
          <ul class="padas">
            <li>arthārambhavyavasthā cet sāmarthyaniyamāśrayā |</li>
            <li>jñānārambhavyavasthāyāṃ sāmarthyaṃ kena vāryate || 5,4.251 ||</li>
          </ul>
        </li>
        <li class="verse" id="v5,4-252">
          <ul class="padas">
            <li>tasmād yatrobhayor doṣaḥ parihāro 'pi vā samaḥ |</li>
            <li>naikaḥ paryanuyoktavyas tādṛgarthavicāraṇe || 5,4.252 ||</li>
          </ul>
        </li>
        <li class="verse" id="v5,4-253">
          <ul class="padas">
            <li>deśakālanimittāni vyañjakānyarthavādinaḥ |</li>
            <li>śaktīnāṃ kāraṇasthānāṃ svakāryaniyamaṃ prati || 5,4.253 ||</li>
          </ul>
        </li>
        <li class="verse" id="v5,4-254">
          <ul class="padas">
            <li>śaktayo 'pi ca bhāvānāṃ kāryārthāpattikalpitāḥ |</li>
            <li>prasiddhāḥ pāramārthikyaḥ pratikāryaṃ vyavasthitāḥ || 5,4.254 ||</li>
          </ul>
        </li>
        <li class="verse" id="v5,4-255">
          <ul class="padas">
            <li>bhavatas tu na vijñānād bhinnābhinnā nirūpyate |</li>
            <li>śaktiḥ saṃvṛtisadbhāvam utsṛjya paramārthataḥ || 5,4.255 ||<span class="pb rich-text" data-page="244">(p.244)</span><br class="pb-br rich-text"/></li>
          </ul>
        </li>
        <li class="verse" id="v5,4-256">
          <ul class="padas">
            <li>vāsanaiva ca yuṣmābhiḥ śaktiśabdena gīyate |</li>
            <li>nimittaniyatatvaṃ ca vāsanāyā yad ucyate || 5,4.256 ||</li>
          </ul>
        </li>
        <li class="verse" id="v5,4-257">
          <ul class="padas">
            <li>tasyāś cāsambhavenaitad apārārthyāc ca durlabham |</li>
            <li>deśakālanimittādi na ca te 'sti niyāmakam || 5,4.257 ||</li>
          </ul>
        </li>
        <li class="verse" id="v5,4-258">
          <ul class="padas">
            <li>matvaitad api cety āha bhāṣyakāraḥ paraṃ prati |</li>
            <li>tasmād aparihāro 'yaṃ tantubhyas te yathā paṭaḥ || 5,4.258 ||</li>
          </ul>
        </li>
        <li class="verse" id="v5,4-259">
          <ul class="padas">
            <li>tathā me tantubuddhibhyaḥ paṭabuddhir itīdṛśaḥ |</li>
            <li>evamādyapramāṇābhyāṃ na tāvad bāhyaśūnyatā || 5,4.259 ||</li>
          </ul>
        </li>
        <li class="verse" id="v5,4-260">
          <ul class="padas">
            <li>āgamasya tu naiveha vyāpāraḥ, ato 'nyathāpi vā |<span class="pb rich-text" data-page="245">(p.245)</span><br class="pb-br rich-text"/></li>
            <li>nopamā sadṛśābhāvāt, nārthāpattir viparyayāt || 5,4.260 ||</li>
          </ul>
        </li>
        <li class="verse" id="v5,4-261">
          <ul class="padas">
            <li>tasmād abhāvagamyatvaṃ śūnyatāyāḥ sthitaṃ hi naḥ |</li>
            <li>evaṃ pramāṇato 'siddhā yaiḥ prameyāśrayocyate || 5,4.261 ||</li>
          </ul>
        </li>
        <li class="verse" id="v5,4-262">
          <ul class="padas">
            <li>bāhyasyāṇusamūhāder grāhyasyāsambhavekṣaṇāt || 5,4.262 ||</li>
          </ul>
        </li>
        <li class="verse" id="v5,4-263">
          <ul class="padas">
            <li>tairāntarāsambhavato yathoktād jñeyatvam anyasya balād upeyam |</li>
            <li>grāhyā na ceṣṭāḥ paramāṇavo 'taḥ satyaḥ samūhaḥ pratipādanīyaḥ || 5,4.263 ||</li>
          </ul>
        </li>
        <li class="verse" id="v5,4-264">
          <ul class="padas">
            <li>iti bahirviṣayapratipādanād tadabhāvakṛtā matisaṃvṛtiḥ |</li>
            <li>ubhayatattvavidāṃ paramārthataḥ, kṣamam idaṃ dhuri dharmavicāraṇe || 5,4.264 ||</li>
          </ul>
        </li>
      </ul>
      <h1 id="5,5_anumānapariccheda_AMP">§ 5,5 anumānapariccheda AMP</h1>
      <ul class="verses">
        <li class="verse" id="v5,5-1">
          <ul class="padas">
            <li>pratyakṣāvyabhicāritvād evaṃlakṣaṇakaṃ ca yat |</li>
            <li>prasiddham anumānādi na parīkṣyaṃ tad apy ataḥ || 5,5.1 ||</li>
          </ul>
        </li>
        <li class="verse" id="v5,5-2">
          <ul class="padas">
            <li>pramātā jñātasambandhaḥ, ekadeśyatha vocyate |</li>
            <li>karmadhārayapakṣo vā sambandhinyekadeśatā || 5,5.2 ||</li>
          </ul>
        </li>
        <li class="verse" id="v5,5-3">
          <ul class="padas">
            <li>dvayaṃ vā jñātasambandham upalabdhaṃ parasparam |</li>
            <li>tasyaikadeśaśabdābhyām ucyete samudāyinau || 5,5.3 ||<span class="pb rich-text" data-page="247">(p.247)</span><br class="pb-br rich-text"/><span class="pb rich-text" data-page="248">(p.248)</span><br class="pb-br rich-text"/></li>
          </ul>
        </li>
        <li class="verse" id="v5,5-4">
          <ul class="padas">
            <li>sambandho vyāptir iṣṭātra liṅgādharmasya liṅginā |</li>
            <li>vyāpyasya gamakatvaṃ ca vyāpakaṃ gamyam iṣyate || 5,5.4 ||</li>
          </ul>
        </li>
        <li class="verse" id="v5,5-5">
          <ul class="padas">
            <li>yo yasya deśakālābhyāṃ samo nyūno 'pi vā bhavet |</li>
            <li>sa vyāpyo vyāpakas tasya samo vābhyadhiko 'pi vā || 5,5.5 ||</li>
          </ul>
        </li>
        <li class="verse" id="v5,5-6">
          <ul class="padas">
            <li>tena vyāpye gṛhīte 'rthe vyāpakas tasya gṛhyate |</li>
            <li>na hy anyathā bhavaty eṣā vyāpyavyāpakatā tayoḥ || 5,5.6 ||</li>
          </ul>
        </li>
        <li class="verse" id="v5,5-7">
          <ul class="padas">
            <li>vyāpakatvagṛhītas tu vyāpyo yady api vastutaḥ |</li>
            <li>ādhikye 'py aviruddhatvād vyāpyaṃ na pratipādayet || 5,5.7 ||</li>
          </ul>
        </li>
        <li class="verse" id="v5,5-8">
          <ul class="padas">
            <li>vispaṣṭaṃ dṛṣṭam etac ca goviṣāṇitvayor mitau |</li>
            <li>vyāpyatvād gamikā gāvo vyāpikā na viṣāṇitā || 5,5.8 ||</li>
          </ul>
        </li>
        <li class="verse" id="v5,5-9">
          <ul class="padas">
            <li>tena yatrāpy ubhau dhrmau vyāpyavyāpakasammatau |</li>
            <li>tatrāpi vyāpyataiva syād aṅgaṃ na vyāpitā miteḥ || 5,5.9 ||<span class="pb rich-text" data-page="249">(p.249)</span><br class="pb-br rich-text"/></li>
          </ul>
        </li>
        <li class="verse" id="v5,5-10">
          <ul class="padas">
            <li>tena dharmyantareṣv eṣā yasya yenaiva yādṛśī |</li>
            <li>deśe yāvati kāle vā vyāpyatā prāṅ nirūpitā || 5,5.10 ||</li>
          </ul>
        </li>
        <li class="verse" id="v5,5-11">
          <ul class="padas">
            <li>tasya tāvati tādṛk sa dṛṣṭo dharmyantare punaḥ |</li>
            <li>vyāpyāṃśo vyāpakāṃśasya tathaiva pratipādakaḥ || 5,5.11 ||</li>
          </ul>
        </li>
        <li class="verse" id="v5,5-12">
          <ul class="padas">
            <li>bhūyodarśanagamyā ca vyāptiḥ, sāmānyadharmayoḥ |</li>
            <li>jñāyate bhedahānena, kva cic cāpi viśeṣayoḥ || 5,5.12 ||</li>
          </ul>
        </li>
        <li class="verse" id="v5,5-13">
          <ul class="padas">
            <li>kṛttikodayamālakṣya rohiṇyāsattikḷptivat |<span class="pb rich-text" data-page="250">(p.250)</span><br class="pb-br rich-text"/></li>
            <li>vyāpteś ca dṛśyamānāyāḥ kaś cid dharmaḥ prayojakaḥ || 5,5.13 ||</li>
          </ul>
        </li>
        <li class="verse" id="v5,5-14">
          <ul class="padas">
            <li>asmin saty amunā bhāvyam iti śaktyā nirūpyate |</li>
            <li>anye paraprayuktānāṃ vyāptīnām upajīvakāḥ || 5,5.14 ||</li>
          </ul>
        </li>
        <li class="verse" id="v5,5-15">
          <ul class="padas">
            <li>tair dṛṣṭair api naiveṣṭā vyāpakāṃśāvadhāraṇā |</li>
            <li>ye tu tān api visrabdhaṃ sādhyasiddhyau prayuñjate || 5,5.15 ||</li>
          </ul>
        </li>
        <li class="verse" id="v5,5-16">
          <ul class="padas">
            <li>sulabhaiḥ pratihetvādidoṣair bhrāmyanti te ciram |</li>
            <li>teṣv āgamaviruddhatvaṃ svayaṃ ceṣṭavighātitā || 5,5.16 ||</li>
          </ul>
        </li>
        <li class="verse" id="v5,5-17">
          <ul class="padas">
            <li>alaukikavivādāś ca varṇyas te haitukais tataḥ |</li>
            <li>niṣiddhitvena hiṃsānām adharmatvaṃ prayujyate || 5,5.17 ||</li>
          </ul>
        </li>
        <li class="verse" id="v5,5-18">
          <ul class="padas">
            <li>tadabhāve na tatsiddhir hiṃsātvād aprayojakāt |</li>
            <li>hetudvayaprayukte ca mithyātve sarvabuddhiṣu || 5,5.18 ||<span class="pb rich-text" data-page="251">(p.251)</span><br class="pb-br rich-text"/></li>
          </ul>
        </li>
        <li class="verse" id="v5,5-19">
          <ul class="padas">
            <li>jñānatvotpattimattvādisādhako naprayojakaḥ |</li>
            <li>traivarṇikaprayuktā ca yāgādeḥ svargahetutā || 5,5.19 ||</li>
          </ul>
        </li>
        <li class="verse" id="v5,5-20">
          <ul class="padas">
            <li>na manuṣyatvamātreṇa śūdrasthena prayujyate |</li>
            <li>kṛtasāvayavatvādiprayuktā ca vināśitā || 5,5.20 ||</li>
          </ul>
        </li>
        <li class="verse" id="v5,5-21">
          <ul class="padas">
            <li>prayatnānantarajñānasadṛśair na prayujyate |</li>
            <li>jātimattvendriyatvādi vastusanmātrabandhanam || 5,5.21 ||</li>
          </ul>
        </li>
        <li class="verse" id="v5,5-22">
          <ul class="padas">
            <li>śadānityatvasiddhyarthaṃ ko vaded yo na tārkikaḥ |</li>
            <li>tasmād ya eva yasyārtho dṛṣṭaḥ sādhanaśaktitaḥ || 5,5.22 ||</li>
          </ul>
        </li>
        <li class="verse" id="v5,5-23">
          <ul class="padas">
            <li>sa eva gamakas tasya na prasaṅgānvito 'pi yaḥ |</li>
            <li>upāttaś caikadeśābhyāṃ dharmy apy atraikadeśatā || 5,5.23 ||</li>
          </ul>
        </li>
        <li class="verse" id="v5,5-24">
          <ul class="padas">
            <li>apārārthye hi dhūmādeḥ svarūpair naikadeśatā |</li>
            <li>sa eva cobhayātamāyaṃ gamyo gamaka eva vā || 5,5.24 ||<span class="pb rich-text" data-page="252">(p.252)</span><br class="pb-br rich-text"/></li>
          </ul>
        </li>
        <li class="verse" id="v5,5-25">
          <ul class="padas">
            <li>asiddhenaikadeśena gamyaḥ siddhena bodhakaḥ |</li>
            <li>ataḥ pṛthagabhinno vāprayoktāṇāṃ vivakṣaya || 5,5.25 ||</li>
          </ul>
        </li>
        <li class="verse" id="v5,5-26">
          <ul class="padas">
            <li>anityaḥ kṛtako yasmād dhūmavān agnimān iti |</li>
            <li>dharmyabhinnam upādānam, bhedo 'trāgnir itīdṛśe || 5,5.26 ||</li>
          </ul>
        </li>
        <li class="verse" id="v5,5-27">
          <ul class="padas">
            <li>ekadeśaviśiṣṭaś ca dharmyevātrānumīyate |</li>
            <li>na hi tannirapekṣatve sambhavaty anumeyatā || 5,5.27 ||</li>
          </ul>
        </li>
        <li class="verse" id="v5,5-28">
          <ul class="padas">
            <li>na dharmamātraṃ siddhatvāt, tathā dharmī, tathobhayam |</li>
            <li>vyastaṃ vāpi samastaṃ vā svātantryeṇānumīyate || 5,5.28 ||</li>
          </ul>
        </li>
        <li class="verse" id="v5,5-29">
          <ul class="padas">
            <li>ekadeśasya liṅgatvaṃ sādhyenānugamo 'sya ca |</li>
            <li>dvayaṃ ca na syād iṣṭaṃ sat pakṣeṣv eṣu yathākramam || 5,5.29 ||</li>
          </ul>
        </li>
        <li class="verse" id="v5,5-30">
          <ul class="padas">
            <li>anityatvādayo dharmāḥ kṛtakatvādayo na hi |</li>
            <li>dhvaninānugamo naiṣāṃ nobhayasyobhayena vā || 5,5.30 ||<span class="pb rich-text" data-page="253">(p.253)</span><br class="pb-br rich-text"/></li>
          </ul>
        </li>
        <li class="verse" id="v5,5-31">
          <ul class="padas">
            <li>sambandho 'py anupādānān nāmnā ṣaṣṭhyāpi vā mitau |</li>
            <li>na cāpy anugamas tena liṅgasyeha nidarśyate || 5,5.31 ||</li>
          </ul>
        </li>
        <li class="verse" id="v5,5-32">
          <ul class="padas">
            <li>na cākāradvayaṃ tasya sādhyasādhanabhāg bhavet |</li>
            <li>tasmad arthagṛhītatvānmatubarthasya gamyatā || 5,5.32 ||</li>
          </ul>
        </li>
        <li class="verse" id="v5,5-33">
          <ul class="padas">
            <li>na svāntantryeṇa mantavyā, yathā daṇḍyādiśabdataḥ |</li>
            <li>viśīṣṭārthapratītau syāt sambandho nāntarīyakaḥ || 5,5.33 ||</li>
          </ul>
        </li>
        <li class="verse" id="v5,5-34">
          <ul class="padas">
            <li>viśeṣaṇaviśeṣyatvam āpannau dvāv imāv ataḥ |</li>
            <li>gamyau, aṅgāṅgibhāvas tu kaiś cid iṣṭo vikalpataḥ || 5,5.34 ||<span class="pb rich-text" data-page="254">(p.254)</span><br class="pb-br rich-text"/></li>
          </ul>
        </li>
        <li class="verse" id="v5,5-35">
          <ul class="padas">
            <li>sarvathā dharmiṇo dharmo dharmeṇa tv avagamyate |</li>
            <li>viśeṣaṇaviśeṣyatve na viśeṣo 'vadhāryate || 5,5.35 ||</li>
          </ul>
        </li>
        <li class="verse" id="v5,5-36">
          <ul class="padas">
            <li>tatrotaraṃ vadanty anye yadi dharmī viśeṣaṇam |</li>
            <li>hetudharmeṇa samandhas tasyāprādhānyataḥ sphuṭaḥ || 5,5.36 ||</li>
          </ul>
        </li>
        <li class="verse" id="v5,5-37">
          <ul class="padas">
            <li>pradhānatvād dhi dharmeṇa sambandho vākyato bhavet |</li>
            <li>tatrāsambhavataḥ paścāt kalpyo 'sau dharminā saha || 5,5.37 ||</li>
          </ul>
        </li>
        <li class="verse" id="v5,5-38">
          <ul class="padas">
            <li>dhvaner ity atha vā vācyam, anvayasya tu darśane |</li>
            <li>bhedopāttasya dharmasya guṇābhāvo na duṣyati || 5,5.38 ||</li>
          </ul>
        </li>
        <li class="verse" id="v5,5-39">
          <ul class="padas">
            <li>agner deśaviśiṣṭatve na caitat pakṣalakṣaṇam |</li>
            <li>viśiṣṭatāsya deśena bhaved evamprakārikā || 5,5.39 ||</li>
          </ul>
        </li>
        <li class="verse" id="v5,5-40">
          <ul class="padas">
            <li>yo 'gniḥ so 'sti kva cid deśe yo dṛṣṭo yatra tatra vā |</li>
            <li>agniḥ pūrvānubhūto vā deśamātreṇa saṅgataḥ || 5,5.40 ||</li>
          </ul>
        </li>
        <li class="verse" id="v5,5-41">
          <ul class="padas">
            <li>yo 'gniḥ so 'nena yukto vā, yo dṛṣṭo 'nena so 'tha vā |</li>
            <li>yo 'yaṃ sa deśamātreṇa yuktaḥ, pūrveṇa vāpy ayam || 5,5.41 ||</li>
          </ul>
        </li>
        <li class="verse" id="v5,5-42">
          <ul class="padas">
            <li>etaddeśaviśiṣṭo vā yo 'yam agnir iti, <span class="pb rich-text" data-page="255">(p.255)</span><br class="pb-br rich-text"/>  iha tu |</li>
            <li>pūrvayoḥ siddhasādhyatvaṃ pareṣu syād viruddhatā || 5,5.42 ||</li>
          </ul>
        </li>
        <li class="verse" id="v5,5-43">
          <ul class="padas">
            <li>vyāptir etena deśena sarvāgnīnāṃ na yujyate |</li>
            <li>nāpi pūrvasya, nāpy eṣa vahniḥ sarvair viśiṣyate || 5,5.43 ||</li>
          </ul>
        </li>
        <li class="verse" id="v5,5-44">
          <ul class="padas">
            <li>deśaiḥ, pūrveṇa vāpy asya na deśena viśeṣyatā |</li>
            <li>etaddeśaviśiṣṭo 'yam ity etat kathyate katham || 5,5.44 ||</li>
          </ul>
        </li>
        <li class="verse" id="v5,5-45">
          <ul class="padas">
            <li>yadā deśānapekṣo 'gnir nāyam ity avadhāryate |</li>
            <li>agneḥ pūrvataraṃ cātra deśa evāvadhāryate || 5,5.45 ||</li>
          </ul>
        </li>
        <li class="verse" id="v5,5-46">
          <ul class="padas">
            <li>tajjñānakālabuddhaś ca na deśaḥ syād viśeṣaṇam |</li>
            <li>deśasya parvatādes tu svarūpe pāvakād ṛte || 5,5.46 ||</li>
          </ul>
        </li>
        <li class="verse" id="v5,5-47">
          <ul class="padas">
            <li>gṛhīte 'gniviśiṣṭasya punarjñānaṃ na duṣyati |<span class="pb rich-text" data-page="256">(p.256)</span><br class="pb-br rich-text"/></li>
            <li>tasmād dharmaviśiṣṭasya dharmiṇaḥ syāt prameyatā || 5,5.47 ||</li>
          </ul>
        </li>
        <li class="verse" id="v5,5-48">
          <ul class="padas">
            <li>sā deśasyāgniyuktasya, dhūmasyānyaiś ca kalpitā |</li>
            <li>nanu śabdavad eva syāl liṅgamyaṃ viśiṣaṇam || 5,5.48 ||</li>
          </ul>
        </li>
        <li class="verse" id="v5,5-49">
          <ul class="padas">
            <li>naivam, na hy atra liṅgasya śaktyanekatvakalpanā |</li>
            <li>na ca tasyānumeyatvam, viśeṣyaś cāvadhāritaḥ || 5,5.49 ||</li>
          </ul>
        </li>
        <li class="verse" id="v5,5-50">
          <ul class="padas">
            <li>viśiṣṭatvena cājñānāt tanmātrasyānumeyatā |</li>
            <li>nanu dhūmaviśeṣyatve hetoḥ pakṣaikadeśatā || 5,5.50 ||</li>
          </ul>
        </li>
        <li class="verse" id="v5,5-51">
          <ul class="padas">
            <li>naitad asti, viśeṣe hi sādhye sāmānyahetutā |<span class="pb rich-text" data-page="257">(p.257)</span><br class="pb-br rich-text"/></li>
            <li>dhūmatajjānasambandhasmṛtiprāmāṇyakalpane || 5,5.51 ||</li>
          </ul>
        </li>
        <li class="verse" id="v5,5-52">
          <ul class="padas">
            <li>phalena viṣayaikatvaṃ tadvyāpārāt puroditam |</li>
            <li>prameyadhīpramāṇatvaṃ bhāṣyakāras tu manyate || 5,5.52 ||</li>
          </ul>
        </li>
        <li class="verse" id="v5,5-53">
          <ul class="padas">
            <li>pratyakṣāniyamoktaś ca sarvatraivānuṣajyate |</li>
            <li>anumānagṛhītasya tenaiva pratipādanam || 5,5.53 ||</li>
          </ul>
        </li>
        <li class="verse" id="v5,5-54">
          <ul class="padas">
            <li>parebhyo vāñchatā vācyaḥ pūrvapakṣo yathoditaḥ |<span class="pb rich-text" data-page="258">(p.258)</span><br class="pb-br rich-text"/></li>
            <li>tatra dharmiṇam uddiśya sādhyadharmo vidhīyate || 5,5.54 ||</li>
          </ul>
        </li>
        <li class="verse" id="v5,5-55">
          <ul class="padas">
            <li>niyamas tadvipakṣāc ca kalpyate nāvirodhinaḥ |</li>
            <li>asannikṛṣṭavācā ca dvayam atra jihāsitam || 5,5.55 ||</li>
          </ul>
        </li>
        <li class="verse" id="v5,5-56">
          <ul class="padas">
            <li>tādrūpyeṇa paricchittis tadviparyayato 'pi ca |</li>
            <li>pramitasya pramāṇe hi nāpekṣā jāyate punaḥ || 5,5.56 ||</li>
          </ul>
        </li>
        <li class="verse" id="v5,5-57">
          <ul class="padas">
            <li>tādrūpyeṇa paricchinne pramāṇaṃ niṣphalaṃ param |<span class="pb rich-text" data-page="259">(p.259)</span><br class="pb-br rich-text"/></li>
            <li>vaiparītyaparicchinne nāvakāśaḥ parasya tu || 5,5.57 ||</li>
          </ul>
        </li>
        <li class="verse" id="v5,5-58">
          <ul class="padas">
            <li>mūle tasya hy anutpanne pūrveṇa viṣayo hṛtaḥ |</li>
            <li>pratyakṣādeś ca ṣaṭkasya yenaivārtho 'vadhāritaḥ || 5,5.58 ||</li>
          </ul>
        </li>
        <li class="verse" id="v5,5-59">
          <ul class="padas">
            <li>tenaivottarabādhaḥ syād, vikalpāder asambhavāt |<span class="pb rich-text" data-page="260">(p.260)</span><br class="pb-br rich-text"/></li>
            <li>agrāhyatā tu śabdādeḥ pratyakṣeṇa virudhyate || 5,5.59 ||</li>
          </ul>
        </li>
        <li class="verse" id="v5,5-60">
          <ul class="padas">
            <li>teṣām aśrāvaṇatvādi viruddham anumānataḥ |</li>
            <li>na hi śrāvaṇatā nāma pratyakṣeṇāvagamyate || 5,5.60 ||</li>
          </ul>
        </li>
        <li class="verse" id="v5,5-61">
          <ul class="padas">
            <li>sānvayavyatirekābhyāṃ gamyate badhirādiṣu |</li>
            <li>tridhā śabdavirodhaḥ syāt pratijñādivibhāgataḥ || 5,5.61 ||<span class="pb rich-text" data-page="261">(p.261)</span><br class="pb-br rich-text"/></li>
          </ul>
        </li>
        <li class="verse" id="v5,5-62">
          <ul class="padas">
            <li>pratijñāpūrvasañjalpasarvalokaprasiddhitaḥ |</li>
            <li>yāvajjīvam ahaṃ maunīty uktimātreṇa bādhyate || 5,5.62 ||</li>
          </ul>
        </li>
        <li class="verse" id="v5,5-63">
          <ul class="padas">
            <li>sarvavākyamṛṣātve tu dharmoktyaivātmabādhanam |</li>
            <li>dharmyuktyāhaṃ yato jātaḥ sā vandhyā jananī mama || 5,5.63 ||</li>
          </ul>
        </li>
        <li class="verse" id="v5,5-64">
          <ul class="padas">
            <li>bauddhasya śabdanityatvaṃ pūrvopetena bādhyate |</li>
            <li>candraśabdābhidheyatvaṃ śaśino yo niṣedhati || 5,5.64 ||</li>
          </ul>
        </li>
        <li class="verse" id="v5,5-65">
          <ul class="padas">
            <li>sa sarvalokasiddhena candrajñānena bādhyate |</li>
            <li>jñātagogavayākāraṃ prati yaḥ sādhayed idam || 5,5.65 ||</li>
          </ul>
        </li>
        <li class="verse" id="v5,5-66">
          <ul class="padas">
            <li>na gor gavayasādṛśyaṃ tasya bādhopamānataḥ |</li>
            <li>gehāvagatanāstitvo jīvaṃś caitro yadā bahiḥ || 5,5.66 ||</li>
          </ul>
        </li>
        <li class="verse" id="v5,5-67">
          <ul class="padas">
            <li>nāstīti sādhyate bādhas tatrārthāpattito bhavet |<span class="pb rich-text" data-page="262">(p.262)</span><br class="pb-br rich-text"/></li>
            <li>agnāvadāhake sādhye śabde cānabhidhāyake || 5,5.67 ||</li>
          </ul>
        </li>
        <li class="verse" id="v5,5-68">
          <ul class="padas">
            <li>śrotrādināstitāyāṃ ca śabdānityatvasādhane |</li>
            <li>śrutārthāpattibādho 'tra yadāptoktinivārite || 5,5.68 ||</li>
          </ul>
        </li>
        <li class="verse" id="v5,5-69">
          <ul class="padas">
            <li>divābhujau niṣidhyeta hetunā rātribhojanam |</li>
            <li>śaśaśṛṅgādisadbhāvavirodho 'nupalabdhitaḥ || 5,5.69 ||</li>
          </ul>
        </li>
        <li class="verse" id="v5,5-70">
          <ul class="padas">
            <li>evaṃ ca dharmasambandhabādhas tāvad udāhṛtaḥ |</li>
            <li>dharmadharmyubhayeṣāṃ ca svarūpasvaviśeṣayoḥ || 5,5.70 ||</li>
          </ul>
        </li>
        <li class="verse" id="v5,5-71">
          <ul class="padas">
            <li>śrutyarthākṣiptayor vākye vācyaḥ sarvapramāṇakaḥ |<span class="pb rich-text" data-page="263">(p.263)</span><br class="pb-br rich-text"/></li>
            <li>tṛṇādivikriyāhetor agnimaddhimasādhane || 5,5.71 ||</li>
          </ul>
        </li>
        <li class="verse" id="v5,5-72">
          <ul class="padas">
            <li>pratyakṣāvagatāc chaityāt tadviśeṣotthabādhanam |</li>
            <li>adharmo vihito duḥkhaṃ karotyalpam itīha tu || 5,5.72 ||</li>
          </ul>
        </li>
        <li class="verse" id="v5,5-73">
          <ul class="padas">
            <li>vihitatvād adharmasya svarūpasyaiva bādhanam |</li>
            <li>tathā duḥkhanimittatvaṃ viśeṣas tasya bādhyate || 5,5.73 ||</li>
          </ul>
        </li>
        <li class="verse" id="v5,5-74">
          <ul class="padas">
            <li>ayathārthā dhiyaḥ sarvāḥ ity ukte dvayabādhanam |</li>
            <li>svarūpasvaviśeṣābhyām, taddhīmithyātvasādhanāt || 5,5.74 ||</li>
          </ul>
        </li>
        <li class="verse" id="v5,5-75">
          <ul class="padas">
            <li>kṣaṇikātyantamithyātve viśeṣau ca dvayor iha |<span class="pb rich-text" data-page="264">(p.264)</span><br class="pb-br rich-text"/></li>
            <li>darśanād ekadeśasyety anenaitad vyudasyate || 5,5.75 ||</li>
          </ul>
        </li>
        <li class="verse" id="v5,5-76">
          <ul class="padas">
            <li>yatraikasyobhayor vāpi saṃśayādhīviparyayāḥ |</li>
            <li>śaityān na dāhako bahniś cākṣuṣatvād anityatā || 5,5.76 ||</li>
          </ul>
        </li>
        <li class="verse" id="v5,5-77">
          <ul class="padas">
            <li>śabdasyetyevamādau tu dvayoḥ siddho viparyayaḥ |</li>
            <li>kṛtakatvaguṇatvādau parokte yājñikaṃ prati || 5,5.77 ||</li>
          </ul>
        </li>
        <li class="verse" id="v5,5-78">
          <ul class="padas">
            <li>svokte caivamprakāre syād asiddho 'nyatarasya tu |</li>
            <li>bāṣpādibhāvasandigdho dvayor anyatarasya vā || 5,5.78 ||</li>
          </ul>
        </li>
        <li class="verse" id="v5,5-79">
          <ul class="padas">
            <li>dhūmas tridhāpy asiddhaḥ syāt, evaṃ tāvat svarūpataḥ |</li>
            <li>eta eva prakārāḥ syur āśrayāsiddhikalpane || 5,5.79 ||<span class="pb rich-text" data-page="265">(p.265)</span><br class="pb-br rich-text"/></li>
          </ul>
        </li>
        <li class="verse" id="v5,5-80">
          <ul class="padas">
            <li>jñāte 'pi hi svarūpeṇa nātaddharme 'sti hetutā |</li>
            <li>sarvatra dṛṣṭakāryatvād ātmā sarvagatas tv iti || 5,5.80 ||</li>
          </ul>
        </li>
        <li class="verse" id="v5,5-81">
          <ul class="padas">
            <li>bauddhaṃ pratyāśrayāsiddhaḥ, laukikādes tu saṃśayaḥ |</li>
            <li>bāṅmātrāsiddhimātreṇa vyavahārāprakalpanāt || 5,5.81 ||</li>
          </ul>
        </li>
        <li class="verse" id="v5,5-82">
          <ul class="padas">
            <li>dvābhyāṃ yo 'sattvato jñātas tadvaco dūṣaṇaṃ matam |</li>
            <li>itarat sādhanaṃ tu syād vādinā yadi sādhyate || 5,5.82 ||</li>
          </ul>
        </li>
        <li class="verse" id="v5,5-83">
          <ul class="padas">
            <li>nirākaraṇasiddhau vā dūṣaṇaṃ prativādinaḥ |</li>
            <li>sandehaviparītatvahetū cātra nirākṛtau || 5,5.83 ||</li>
          </ul>
        </li>
        <li class="verse" id="v5,5-84">
          <ul class="padas">
            <li>jñātasambandhavacanāt, <span class="pb rich-text" data-page="266">(p.266)</span><br class="pb-br rich-text"/>  trayaḥ saṃśayahetavaḥ |</li>
            <li>san sādhye tadabhāve vā dvābhyāṃ vyāvṛtta eva ca || 5,5.84 ||</li>
          </ul>
        </li>
        <li class="verse" id="v5,5-85">
          <ul class="padas">
            <li>dvau viruddhārthasambaddhau yāv ekatraikadeśini |</li>
            <li>prameyānityatāmūrtidharmāḥ sādhāraṇā dvayoḥ || 5,5.85 ||</li>
          </ul>
        </li>
        <li class="verse" id="v5,5-86">
          <ul class="padas">
            <li>nityāyatnotthayatnotthānityeṣu dviranityataḥ |</li>
            <li>nityā bhūrgandhavattvena syād asādhāraṇas tvayam || 5,5.86 ||</li>
          </ul>
        </li>
        <li class="verse" id="v5,5-87">
          <ul class="padas">
            <li>niścayaikāṅgavaikalyād eṣa saṃśayakāraṇam |<span class="pb rich-text" data-page="267">(p.267)</span><br class="pb-br rich-text"/></li>
            <li>sādhāraṇo yathā dṛṣṭo buddhidvayanimittakaḥ || 5,5.87 ||</li>
          </ul>
        </li>
        <li class="verse" id="v5,5-88">
          <ul class="padas">
            <li>viruddhaikānavāpteś ca saṃśaye kāraṇaṃ matam |</li>
            <li>atrāsādhāraṇo nāsti tadabhāvamukhena tu || 5,5.88 ||</li>
          </ul>
        </li>
        <li class="verse" id="v5,5-89">
          <ul class="padas">
            <li>dvayāsattvavirodhāc ca mataḥ saṃśayakāraṇam |</li>
            <li>sandigdhahetutā caiṣāṃ viṣayāpekṣayocyate || 5,5.89 ||</li>
          </ul>
        </li>
        <li class="verse" id="v5,5-90">
          <ul class="padas">
            <li>nirṇayasyāpi hetutvaṃ dṛṣṭaṃ sādhyāntare yataḥ |</li>
            <li>vyavacchedānvayau labdhvā, niṣkriyādāv amūrtivat || 5,5.90 ||</li>
          </ul>
        </li>
        <li class="verse" id="v5,5-91">
          <ul class="padas">
            <li>kṣityekadeśasiddhatve gandhavattvasya hetutā |<span class="pb rich-text" data-page="268">(p.268)</span><br class="pb-br rich-text"/></li>
            <li>yatrāpratyakṣatā vāyor arūpatvena sādhyate || 5,5.91 ||</li>
          </ul>
        </li>
        <li class="verse" id="v5,5-92">
          <ul class="padas">
            <li>sparśāt pratyakṣatā vāsau viruddhāvyabhicāritā |</li>
            <li>ke cij jātyantaraṃ caināṃ varṇayantyapare punaḥ || 5,5.92 ||</li>
          </ul>
        </li>
        <li class="verse" id="v5,5-93">
          <ul class="padas">
            <li>sādhāraṇatvam aṃśena samastaṃ vāpy ananvayam |</li>
            <li>pratijñā yatra bādhyeta pūrvoktair yasya sādhanaiḥ || 5,5.93 ||</li>
          </ul>
        </li>
        <li class="verse" id="v5,5-94">
          <ul class="padas">
            <li>tat parājayataḥ kāryo nirṇayo bādhavarjanāt |</li>
            <li>kva cit saṃśayahetū yau pratyekatvena lakṣitau || 5,5.94 ||</li>
          </ul>
        </li>
        <li class="verse" id="v5,5-95">
          <ul class="padas">
            <li>saṅghāte nirṇayas tābhyāmūrdhvatākākavattvavat |</li>
            <li>pratyekaṃ saṃhatau vāpi gamakāvavirodhinau || 5,5.95 ||</li>
          </ul>
        </li>
        <li class="verse" id="v5,5-96">
          <ul class="padas">
            <li>tasmād bhinnau viruddhārthau hetū cātra nidarśitau |</li>
            <li>ṣoḍhā viruddhatām āhuś caturddhā vaikadhāpi vā || 5,5.96 ||<span class="pb rich-text" data-page="269">(p.269)</span><br class="pb-br rich-text"/></li>
          </ul>
        </li>
        <li class="verse" id="v5,5-97">
          <ul class="padas">
            <li>śrutyarthoktasya bādhāyāṃ pratijñārthasya hetunā |</li>
            <li>nityatve kṛtakatvasya dharmabādhād viruddhatā || 5,5.97 ||</li>
          </ul>
        </li>
        <li class="verse" id="v5,5-98">
          <ul class="padas">
            <li>bādho dharmaviśeṣasya yadā tv evaṃ prayujyate |</li>
            <li>arthavacchabdarūpaṃ syāt prāksambandhāvadhāraṇāt || 5,5.98 ||</li>
          </ul>
        </li>
        <li class="verse" id="v5,5-99">
          <ul class="padas">
            <li>vibhaktimattvāt paścādvat svarūpeṇeti cāśrite |</li>
            <li>asvarūpārthayogas tu paścāc chabdasya dṛśyate || 5,5.99 ||</li>
          </ul>
        </li>
        <li class="verse" id="v5,5-100">
          <ul class="padas">
            <li>tena prāg api sambandhād asvarūpārthatā bhavet |</li>
            <li>ihapratyayahetutvād dravyāder vyatiricyate || 5,5.100 ||</li>
          </ul>
        </li>
        <li class="verse" id="v5,5-101">
          <ul class="padas">
            <li>samavāyo yathehāyaṃ ghaṭa ityādisaṅgatiḥ |</li>
            <li>atrāpy asamavāyatvaṃ saṃyogasyeva sidhyati || 5,5.101 ||</li>
          </ul>
        </li>
        <li class="verse" id="v5,5-102">
          <ul class="padas">
            <li>tena dharmisvarūpasya vaiparītyād viruddhatā |<span class="pb rich-text" data-page="270">(p.270)</span><br class="pb-br rich-text"/></li>
            <li>yac ca sattāvad ekatvaṃ samavāyasya kalpitam || 5,5.102 ||</li>
          </ul>
        </li>
        <li class="verse" id="v5,5-103">
          <ul class="padas">
            <li>tatra saṃyogavadbhedāt syād viśeṣaviruddhatā |</li>
            <li>nityam ātmāstitā kaiś cid yadā sautrāntikaṃ prati || 5,5.103 ||</li>
          </ul>
        </li>
        <li class="verse" id="v5,5-104">
          <ul class="padas">
            <li>sādhyate 'vayavābhāvād vyomavad dvayabādhanam |</li>
            <li>tadobhayaviśeṣasya bādho 'yaṃ sādhyate yadā || 5,5.104 ||</li>
          </ul>
        </li>
        <li class="verse" id="v5,5-105">
          <ul class="padas">
            <li>pārārthyaṃ cakṣurādīnāṃ saṅghātāc chayanādivat |</li>
            <li>śayane saṅghapārārthyaṃ bhautikavyāptahetuke || 5,5.105 ||</li>
          </ul>
        </li>
        <li class="verse" id="v5,5-106">
          <ul class="padas">
            <li>ātmānaṃ prati pārārthyam asiddham iti bādhanam |</li>
            <li>asaṃhataparārthatve dṛṣṭe saṃhatatāpi ca || 5,5.106 ||</li>
          </ul>
        </li>
        <li class="verse" id="v5,5-107">
          <ul class="padas">
            <li>anahaṅkārikatvaṃ ca cakṣurādeḥ prasajyate |</li>
            <li>gamakasyaikadeśasya vyāptir gamyeti bhāṣitum || 5,5.107 ||</li>
          </ul>
        </li>
        <li class="verse" id="v5,5-108">
          <ul class="padas">
            <li>sādhyasādharmyavaidharmyadṛṣṭāntaḥ pratipādyate |<span class="pb rich-text" data-page="271">(p.271)</span><br class="pb-br rich-text"/></li>
            <li>tatra hetvartham uddiśya sādhyopādānam iṣyate || 5,5.108 ||</li>
          </ul>
        </li>
        <li class="verse" id="v5,5-109">
          <ul class="padas">
            <li>uddeśyo vyāpyate dharmo vyāpakaś cetaro mataḥ |</li>
            <li>yadvṛttayoḥ prāthamyam ity ādyuddeśalakṣaṇam || 5,5.109 ||</li>
          </ul>
        </li>
        <li class="verse" id="v5,5-110">
          <ul class="padas">
            <li>tadvṛttam eva kāraś ca syād upādeyalakṣaṇam |</li>
            <li>vadatyarthaṃ svaśaktyā ca śabdo vaktranapekṣayā || 5,5.110 ||</li>
          </ul>
        </li>
        <li class="verse" id="v5,5-111">
          <ul class="padas">
            <li>sādhyahetutvam arthānāṃ vyāptiśaktyanurodhataḥ |</li>
            <li>tatrājñānād yadā vakta sahacāravivakṣayā || 5,5.111 ||</li>
          </ul>
        </li>
        <li class="verse" id="v5,5-112">
          <ul class="padas">
            <li>viparyayeṇa vā hetau na vyāptatvaṃ vivakṣati |</li>
            <li>vivakṣann api vā śabdaṃ tadyogyaṃ na vaded yadi || 5,5.112 ||<span class="pb rich-text" data-page="272">(p.272)</span><br class="pb-br rich-text"/></li>
          </ul>
        </li>
        <li class="verse" id="v5,5-113">
          <ul class="padas">
            <li>ghaṭe kṛtakanāśitve nāśivyāptaṃ kṛtena vā |</li>
            <li>na tadeṣṭasya hetutvam, syād aniṣṭasya caiva tat || 5,5.113 ||</li>
          </ul>
        </li>
        <li class="verse" id="v5,5-114">
          <ul class="padas">
            <li>tasmād vyāpyatvarūpeṇa vācyo hetutvasammataḥ |</li>
            <li>yadā samyak prayukte 'pi vākye 'rtho na tathā bhavet || 5,5.114 ||</li>
          </ul>
        </li>
        <li class="verse" id="v5,5-115">
          <ul class="padas">
            <li>sādhyahetūbhayavyāptiśūnyatvāt paramārthataḥ |</li>
            <li>nityo dhvaniramūrttatvāt karmavat paramāṇuvat || 5,5.115 ||</li>
          </ul>
        </li>
        <li class="verse" id="v5,5-116">
          <ul class="padas">
            <li>ghaṭavad vyomavaccāpi, tadasadvādinaṃ prati |</li>
            <li>dharmyasiddhāv api hy evaṃ dṛṣṭāntābhāsatā bhavet || 5,5.116 ||</li>
          </ul>
        </li>
        <li class="verse" id="v5,5-117">
          <ul class="padas">
            <li>tat sadbhāve 'pi ca vyomni dvayayukte 'pi kīrtite |</li>
            <li>karmādyālocanād vyāptir hetor nāstīti varjanam || 5,5.117 ||</li>
          </ul>
        </li>
        <li class="verse" id="v5,5-118">
          <ul class="padas">
            <li>vyāptyā sādharmya ukte ca na vaidharmyam apekṣyate |</li>
            <li>sahabhāvitvadṛṣṭyā tu yadā vyāptiṃ na lakṣayet || 5,5.118 ||<span class="pb rich-text" data-page="273">(p.273)</span><br class="pb-br rich-text"/></li>
          </ul>
        </li>
        <li class="verse" id="v5,5-119">
          <ul class="padas">
            <li>paraḥ sādharmyadṛṣṭāntāt tac ca nāpekṣate yadā |</li>
            <li>vaktā vā sahabhāvitvaṃ śuddhaṃ tena vaded yadā || 5,5.119 ||</li>
          </ul>
        </li>
        <li class="verse" id="v5,5-120">
          <ul class="padas">
            <li>viparītānvayaṃ vāpi tat samādhitsayā tadā |</li>
            <li>pūrvajñānopamardena vaidharmyeṇeṣṭasādhanam || 5,5.120 ||</li>
          </ul>
        </li>
        <li class="verse" id="v5,5-121">
          <ul class="padas">
            <li>sāhityamātraṃ pūrvoktaṃ hetos tatropayujyate |</li>
            <li>vyāpyavyāpakabhāvo hi bhāvayor yādṛg iṣyate || 5,5.121 ||</li>
          </ul>
        </li>
        <li class="verse" id="v5,5-122">
          <ul class="padas">
            <li>tayor abhāvayos tasmād viparītaḥ pratīyate |</li>
            <li>dhūmabhāve 'gnibhāvena vyāpte 'nagnis tataś cyutaḥ || 5,5.122 ||</li>
          </ul>
        </li>
        <li class="verse" id="v5,5-123">
          <ul class="padas">
            <li>adhūma eva vidyetetyevaṃ vyāpyatvamaśnute |</li>
            <li>tathānagnāvadhūmena vyāpte dhūmas tatacyutaḥ || 5,5.123 ||</li>
          </ul>
        </li>
        <li class="verse" id="v5,5-124">
          <ul class="padas">
            <li>anyatrānavakāśatvād vyāpyate dhruvam agninā |<span class="pb rich-text" data-page="274">(p.274)</span><br class="pb-br rich-text"/></li>
            <li>vyāpakau tu yadocyete bhāvābhāvau tadā tataḥ || 5,5.124 ||</li>
          </ul>
        </li>
        <li class="verse" id="v5,5-125">
          <ul class="padas">
            <li>naiva vyāpyād vipakṣasya pracyutiḥ kathitā bhavet |</li>
            <li>tasmād dhūmena sādhyatvam agneḥ prārthayate yadā || 5,5.125 ||</li>
          </ul>
        </li>
        <li class="verse" id="v5,5-126">
          <ul class="padas">
            <li>tadānagnir adhūmena vyāpto vācyaḥ, na cānyathā |</li>
            <li>anagnyadhūmasāhitye vyāpter vāpi viparyaye || 5,5.126 ||</li>
          </ul>
        </li>
        <li class="verse" id="v5,5-127">
          <ul class="padas">
            <li>na prastutopakāraḥ syād anyad vāpi prasādhyate |</li>
            <li>yatrāpy arthasya śūnyatvaṃ dvābhyām ekena vā bhavet || 5,5.127 ||</li>
          </ul>
        </li>
        <li class="verse" id="v5,5-128">
          <ul class="padas">
            <li>yad anityaṃ tu tan mūrtam aṇuvad buddhivat khavat |<span class="pb rich-text" data-page="275">(p.275)</span><br class="pb-br rich-text"/></li>
            <li>sādhyena vyāptisiddhyaiva vyatireko 'tra kathyate || 5,5.128 ||</li>
          </ul>
        </li>
        <li class="verse" id="v5,5-129">
          <ul class="padas">
            <li>yasyāyaṃ nāsty asau hetus tena sādhyena nāpyate |</li>
            <li>tena dṛṣṭe 'pi sāhitye na sarvo gamya iṣyate || 5,5.129 ||</li>
          </ul>
        </li>
        <li class="verse" id="v5,5-130">
          <ul class="padas">
            <li>sahadṛṣṭir na sambandho vyāptir naiva ca tāvatā |</li>
            <li>mūrtānityatvayukte 'pi tasmād aṅgīkṛte ghaṭe || 5,5.130 ||</li>
          </ul>
        </li>
        <li class="verse" id="v5,5-131">
          <ul class="padas">
            <li>karmādau vyāptyabhāvena na dṛṣṭāntatvam iṣyate |</li>
            <li>aśeṣāpekṣitatvāc ca saukaryāc cāpy adarśanāt || 5,5.131 ||</li>
          </ul>
        </li>
        <li class="verse" id="v5,5-132">
          <ul class="padas">
            <li>sādhane yadyapīṣṭo 'tra vyatireko 'numāṃ prati |</li>
            <li>tāvatā na hy anaṅgatvaṃ yuktiḥ śābde hi vakṣyate || 5,5.132 ||<span class="pb rich-text" data-page="276">(p.276)</span><br class="pb-br rich-text"/></li>
          </ul>
        </li>
        <li class="verse" id="v5,5-133">
          <ul class="padas">
            <li>bodhaprasaṅgo bhedānāṃ na cāvyāpter bhaviṣyati |</li>
            <li>astisāmānyavastveṣu vyāpitā tatra gamyatām || 5,5.133 ||</li>
          </ul>
        </li>
        <li class="verse" id="v5,5-134">
          <ul class="padas">
            <li>ke cit sādharmyadṛṣṭānte vyāptyāpi kathite punaḥ |</li>
            <li>vaidharmyoktim apīcchanti, vyāvṛttiniyamecchayā || 5,5.134 ||</li>
          </ul>
        </li>
        <li class="verse" id="v5,5-135">
          <ul class="padas">
            <li>hetau sādharmyadṛṣṭāntāt sādhyenaivāvadhārite |</li>
            <li>vyāvṛttiḥ sarvataḥ prāptā sādhyābhāve niyamyate || 5,5.135 ||<span class="pb rich-text" data-page="277">(p.277)</span><br class="pb-br rich-text"/></li>
          </ul>
        </li>
        <li class="verse" id="v5,5-136">
          <ul class="padas">
            <li>tat tu mandaphalaṃ yasmāt pakṣe 'py evaṃ nirūpitam |</li>
            <li>vyāpakābhāvamātraṃ hi vyāpyān nityaṃ nivartate || 5,5.136 ||</li>
          </ul>
        </li>
        <li class="verse" id="v5,5-137">
          <ul class="padas">
            <li>tasmād yathaiva śuklatve paṭasyokte virodhinām |</li>
            <li>nivṛttir na tu dairdhyādes tathātrāpi bhaviṣyati || 5,5.137 ||</li>
          </ul>
        </li>
        <li class="verse" id="v5,5-138">
          <ul class="padas">
            <li>dvaividhyaṃ nopapannaṃ tu yathaiva hy agnidhūmayoḥ |</li>
            <li>pratyakṣadṛṣṭaḥ sambandho gatiprāptyos tathaiva hi || 5,5.138 ||</li>
          </ul>
        </li>
        <li class="verse" id="v5,5-139">
          <ul class="padas">
            <li>āditye 'nupalabdhiś cen na deśe 'py adhunātane |</li>
            <li>kva cit tatropalabdhiś ced devadatte 'pi dṛśyatām || 5,5.139 ||<span class="pb rich-text" data-page="278">(p.278)</span><br class="pb-br rich-text"/></li>
          </ul>
        </li>
        <li class="verse" id="v5,5-140">
          <ul class="padas">
            <li>yadi dharmyantarāpekṣā tatra sāmānyadṛṣṭatā |</li>
            <li>syād agnidhūmayoḥ saiva, tasmād evaṃ pracakṣate || 5,5.140 ||</li>
          </ul>
        </li>
        <li class="verse" id="v5,5-141">
          <ul class="padas">
            <li>pratyakṣadṛṣṭasambandhaṃ yayor eva viśeṣayoḥ |</li>
            <li>gomayendhanatajjanyaviśeṣādimatiḥ kṛtā || 5,5.141 ||</li>
          </ul>
        </li>
        <li class="verse" id="v5,5-142">
          <ul class="padas">
            <li>taddeśasthena tenaiva gatvā kālāntare 'pi tam |</li>
            <li>yadāgnir budhyate,  5,5.142 ||<span class="pb rich-text" data-page="279">(p.279)</span><br class="pb-br rich-text"/>  tasya pūrvabodhāt punaḥ punaḥ ||</li>
          </ul>
        </li>
        <li class="verse" id="v5,5-143">
          <ul class="padas">
            <li>sandihyamānasadbhāvavastubodhāt pramāṇatā |</li>
            <li>viśeṣadṛṣṭam etac ca likhitaṃ vindhyavāsinā || 5,5.143 ||</li>
          </ul>
        </li>
        <li class="verse" id="v5,5-144">
          <ul class="padas">
            <li>ākṛtyor eva caiṣeṣṭā vyavacchedena kena cit |</li>
            <li>hetusādhyavyavastheti viśeṣo nopadarśitaḥ || 5,5.144 ||</li>
          </ul>
        </li>
        <li class="verse" id="v5,5-145">
          <ul class="padas">
            <li>agnidhūmāntaratve ca vācye sāmānyato mitau |</li>
            <li>sāmānyadṛṣṭam ekāntād atretyāditya ucyate || 5,5.145 ||</li>
          </ul>
        </li>
        <li class="verse" id="v5,5-146">
          <ul class="padas">
            <li>pratyakṣaviṣayatvaṃ ca sāmānyasya prasādhitam |</li>
            <li>vastutvaṃ ca, atra hetur vā dvayasyāpy abhidhīyate || 5,5.146 ||</li>
          </ul>
        </li>
        <li class="verse" id="v5,5-147">
          <ul class="padas">
            <li>dhūmād agnyanumānasya vastvālambanatā bhavet |</li>
            <li>abhāvānyapramāṇatvāt svārthe śrotrādibuddhivat || 5,5.147 ||</li>
          </ul>
        </li>
        <li class="verse" id="v5,5-148">
          <ul class="padas">
            <li>sāmānyasya ca vastutvaṃ pratyakṣagrāhyatāpi ca |</li>
            <li>abhāvānyaprameyatvād asādhāraṇavastuvat || 5,5.148 ||<span class="pb rich-text" data-page="280">(p.280)</span><br class="pb-br rich-text"/></li>
          </ul>
        </li>
        <li class="verse" id="v5,5-149">
          <ul class="padas">
            <li>sāmānyaṃ nānumānena vinā yasya pratīyate |</li>
            <li>na ca liṅgavinirmuktam anumānaṃ pravartate || 5,5.149 ||</li>
          </ul>
        </li>
        <li class="verse" id="v5,5-150">
          <ul class="padas">
            <li>asāmānyasya liṅgatvaṃ na ca kena cid iṣyate |</li>
            <li>na cānavagataṃ liṅgaṃ kiñ cid asti prakāśakam || 5,5.150 ||</li>
          </ul>
        </li>
        <li class="verse" id="v5,5-151">
          <ul class="padas">
            <li>tasya vāpy anumānena syād anyena gatiḥ punaḥ |</li>
            <li>tadutpattiś ca liṅgāt syāt sāmānyajñānasaṃhitāt || 5,5.151 ||</li>
          </ul>
        </li>
        <li class="verse" id="v5,5-152">
          <ul class="padas">
            <li>tasya cāpy anumānatvāt bhavel liṅgena codbhavaḥ |</li>
            <li>anumānāntarād eva jñānenaivaṃ ca kalpane || 5,5.152 ||</li>
          </ul>
        </li>
        <li class="verse" id="v5,5-153">
          <ul class="padas">
            <li>liṅgaliṅgyanumānānām ānantyād ekaliṅgini |</li>
            <li>gatir yugasahasreṣu bahuṣv api na vidyate || 5,5.153 ||</li>
          </ul>
        </li>
        <li class="verse" id="v5,5-154">
          <ul class="padas">
            <li>atha sāmānyabhūte 'pi liṅge 'nyasmād gatir bhavet |</li>
            <li>pramāṇād apramāṇād vā, tathā liṅgigatir bhavet || 5,5.154 ||</li>
          </ul>
        </li>
        <li class="verse" id="v5,5-155">
          <ul class="padas">
            <li>evam apy anumānasya nityocchedaḥ prasajyate |<span class="pb rich-text" data-page="281">(p.281)</span><br class="pb-br rich-text"/></li>
            <li>pramāṇāntaram eva syāt sāmānyasyāvabodhakam || 5,5.155 ||</li>
          </ul>
        </li>
        <li class="verse" id="v5,5-156">
          <ul class="padas">
            <li>apramāṇāvabuddhād vā liṅgāl liṅgini yā matiḥ |</li>
            <li>sāpi mithyā bhaven nityaṃ bāṣpajātāgnibuddhivat || 5,5.156 ||</li>
          </ul>
        </li>
        <li class="verse" id="v5,5-157">
          <ul class="padas">
            <li>nanv apramāṇabhūtāpi sambandhasmṛtir iṣyate |</li>
            <li>yathā liṅgigatau hetus tathā liṅgagatir bhavet || 5,5.157 ||</li>
          </ul>
        </li>
        <li class="verse" id="v5,5-158">
          <ul class="padas">
            <li>tatra yat pūrvavijñānaṃ tasya prāmāṇyam iṣyate |</li>
            <li>tadupasthānamātreṇa smṛteḥ syāc caritārthatā || 5,5.158 ||<span class="pb rich-text" data-page="282">(p.282)</span><br class="pb-br rich-text"/></li>
          </ul>
        </li>
        <li class="verse" id="v5,5-159">
          <ul class="padas">
            <li>na tu liṅgagatau kiñ cit pramāṇam upapadyate |</li>
            <li>tadabhāvāsmṛtiś cātra na kathañ cit pravartate || 5,5.159 ||</li>
          </ul>
        </li>
        <li class="verse" id="v5,5-160">
          <ul class="padas">
            <li>smārtam etadabhedena vijñānam iti yo vadet |</li>
            <li>tasya vandhyāsute 'py asti nūnaṃ smaraṇaśaktatā || 5,5.160 ||</li>
          </ul>
        </li>
        <li class="verse" id="v5,5-161">
          <ul class="padas">
            <li>na cāsādhāraṇo 'rthātmā sāmānyajñānakāraṇam |</li>
            <li>yasmān nāsyāvinābhāvas tena dṛṣṭaḥ kathañ cana || 5,5.161 ||</li>
          </ul>
        </li>
        <li class="verse" id="v5,5-162">
          <ul class="padas">
            <li>syād vā sambandhadṛṣṭyāsau sāmānyaṃ kṛtakatvavat |</li>
            <li>na hy asādhāraṇaṃ vastu pūrvatreha ca vidyate || 5,5.162 ||</li>
          </ul>
        </li>
        <li class="verse" id="v5,5-163">
          <ul class="padas">
            <li>na cāpy avyapadeśasya vikalparahitasya ca |</li>
            <li>vinā pūrvānusandhānāl liṅgatvam upapadyate || 5,5.163 ||<span class="pb rich-text" data-page="283">(p.283)</span><br class="pb-br rich-text"/></li>
          </ul>
        </li>
        <li class="verse" id="v5,5-164">
          <ul class="padas">
            <li>kalpyante ca viśeṣā ye te 'py aliṅgam ananvayāt |</li>
            <li>etasmād eva hetoḥ syāt tajñānasyāpy aliṅgatā || 5,5.164 ||</li>
          </ul>
        </li>
        <li class="verse" id="v5,5-165">
          <ul class="padas">
            <li>sāmānyarūpatāyāṃ vā tathaivānavadhāraṇam |</li>
            <li>kva cid vā dṛṣṭasambandhe sarvaḥ pratyāyako bhavet || 5,5.165 ||</li>
          </ul>
        </li>
        <li class="verse" id="v5,5-166">
          <ul class="padas">
            <li>sambandhānubhavo 'vaśyam eṣitavyaś ca liṅganaḥ |</li>
            <li>anumānapravṛttes tu prāg jñānaṃ tatra nāsti te || 5,5.166 ||</li>
          </ul>
        </li>
        <li class="verse" id="v5,5-167">
          <ul class="padas">
            <li>na cāpi vāsanāmātrāl liṅgajñānasya sambhavaḥ |</li>
            <li>liṅgijñānaṃ ca tadvat syāt trirūpāl liṅgato na tat || 5,5.167 ||<span class="pb rich-text" data-page="284">(p.284)</span><br class="pb-br rich-text"/></li>
          </ul>
        </li>
        <li class="verse" id="v5,5-168">
          <ul class="padas">
            <li>tatrābhāvasya liṅgatvaṃ na cāsāv ānumānikaḥ |</li>
            <li>pramāṇāntaragamyatvāt tatra doṣo na jāyate || 5,5.168 ||</li>
          </ul>
        </li>
        <li class="verse" id="v5,5-169">
          <ul class="padas">
            <li>pratyakṣāvagatāl liṅgād yasya liṅgigatir bhavet |</li>
            <li>tasya nāto 'dhikaṃ kiñ cit prārthanīyaṃ prasajyate || 5,5.169 ||</li>
          </ul>
        </li>
        <li class="verse" id="v5,5-170">
          <ul class="padas">
            <li>yatrāpy anumitāl liṅgāl liṅgini grahaṇaṃ bhavet |</li>
            <li>tatrāpi maulikaṃ liṅgaṃ pratyakṣād eva gamyate || 5,5.170 ||</li>
          </ul>
        </li>
        <li class="verse" id="v5,5-171">
          <ul class="padas">
            <li>liṅgatvaṃ kṛtakatvādau kriyāyāḥ kārakasya vā |</li>
            <li>pratyakṣatvaṃ ca tasyeṣṭam iti dūraṃ na gamyate || 5,5.171 ||</li>
          </ul>
        </li>
        <li class="verse" id="v5,5-172">
          <ul class="padas">
            <li>evaṃ śabdopamānādau sāmānyāśrayatā yataḥ |</li>
            <li>taddaussthityena daussthityaṃ sarvatrātaḥ prasajyate || 5,5.172 ||</li>
          </ul>
        </li>
        <li class="verse" id="v5,5-173">
          <ul class="padas">
            <li>tasmāt pratyakṣapūrvatvaṃ pramāṇāntara iṣyate |</li>
            <li>pratyakṣatvaṃ ca sāmānye nānyathā hi gatir bhavet || 5,5.173 ||</li>
          </ul>
        </li>
        <li class="verse" id="v5,5-174">
          <ul class="padas">
            <li>pratyakṣālambanatvaṃ ca viśeṣasya kathaṃ bhavet |</li>
            <li>yadā vastvantarāpekṣaḥ sāmānyāṃśaḥ sa kīrtyate || 5,5.174 ||<span class="pb rich-text" data-page="285">(p.285)</span><br class="pb-br rich-text"/></li>
          </ul>
        </li>
        <li class="verse" id="v5,5-175">
          <ul class="padas">
            <li>rūpādayo hi sāmānyaṃ sarve nīlādyapekṣayā |</li>
            <li>svaviśeṣānapekṣyātha nīlādīnāṃ samānatā || 5,5.175 ||</li>
          </ul>
        </li>
        <li class="verse" id="v5,5-176">
          <ul class="padas">
            <li>te cāpi tāvat sāmānyaṃ yāvat syuḥ paramāṇavaḥ |</li>
            <li>dvyaṇukasyāpi yadrūpaṃ tad dhi sādhāraṇaṃ dvayoḥ || 5,5.176 ||</li>
          </ul>
        </li>
        <li class="verse" id="v5,5-177">
          <ul class="padas">
            <li>na cāntyena viśeṣeṇa vyavahāro 'sti kasya cit |</li>
            <li>na ca pratyakṣatā tasya saṅghāte kevalasya vā || 5,5.177 ||</li>
          </ul>
        </li>
        <li class="verse" id="v5,5-178">
          <ul class="padas">
            <li>bhedenāgṛhyamāṇasya nābhedo grāhyatāṃ vrajet |</li>
            <li>na ca bhinneṣv abhinnatvabuddher grāhyatvasambhavaḥ || 5,5.178 ||<span class="pb rich-text" data-page="286">(p.286)</span><br class="pb-br rich-text"/></li>
          </ul>
        </li>
        <li class="verse" id="v5,5-179">
          <ul class="padas">
            <li>samudāyo na vāpy asti bhavatāṃ na ca sarvadā |</li>
            <li>sarveṣām asatārthena pratyayotpattisambhavaḥ || 5,5.179 ||</li>
          </ul>
        </li>
        <li class="verse" id="v5,5-180">
          <ul class="padas">
            <li>na caikajātiyogena vināsti samudāyatā |</li>
            <li>samudāye 'pi cāṇutvaṃ naiteṣām apagacchati || 5,5.180 ||</li>
          </ul>
        </li>
        <li class="verse" id="v5,5-181">
          <ul class="padas">
            <li>sāmānyam ity adṛśye 'pi tena sāmānya eva naḥ |</li>
            <li>vyāsaṅginī bhavaty eṣā dhīrvināpy ekakalpanāt || 5,5.181 ||</li>
          </ul>
        </li>
        <li class="verse" id="v5,5-182">
          <ul class="padas">
            <li>vyāsajya vartamānasya sāmānyasya yathendriyaiḥ |</li>
            <li>grahaṇaṃ tadvad eva syāt prativyaktiniveśinaḥ || 5,5.182 ||</li>
          </ul>
        </li>
        <li class="verse" id="v5,5-183">
          <ul class="padas">
            <li>mīmāṃsakaiś ca nāvaśyam iṣyante paramāṇavaḥ |</li>
            <li>yadbalenopalabdhasya mithyātvaṃ kalpayed bhavān || 5,5.183 ||</li>
          </ul>
        </li>
        <li class="verse" id="v5,5-184">
          <ul class="padas">
            <li>samūharūpaṃ pratyakṣam adṛśyaiḥ paramāṇubhiḥ |</li>
            <li>yo 'pahnute śaśasyāpi so 'bhāvaṃ śṛṅgato vadet || 5,5.184 ||</li>
          </ul>
        </li>
        <li class="verse" id="v5,5-185">
          <ul class="padas">
            <li>samūhaparamārthatve sthite tatsiddhihetukā |</li>
            <li>yadi nāmāvagamyeta paramāṇvastitā punaḥ || 5,5.185 ||<span class="pb rich-text" data-page="287">(p.287)</span><br class="pb-br rich-text"/></li>
          </ul>
        </li>
        <li class="verse" id="v5,5-186">
          <ul class="padas">
            <li>tasmād yad gṛhyate vastu yena rūpeṇa sarvadā |</li>
            <li>tat tathaivābhyupetavyaṃ sāmānyam atha vetarat || 5,5.186 ||</li>
          </ul>
        </li>
        <li class="verse" id="v5,5-187">
          <ul class="padas">
            <li>sattādisāmānyam apekṣya sarvaṃ gotvādi sādhāraṇatām upaiti |</li>
            <li>tasmād asādhāraṇam akṣagamyaṃ vadan na sāmānyam apahnuvīta || 5,5.187 ||</li>
          </ul>
        </li>
        <li class="verse" id="v5,5-188">
          <ul class="padas">
            <li>sāmānyarupeṇa na gṛhyate cet, kiṃ vāstyasādhāraṇabuddhir atra |</li>
            <li>yadvastu lokaḥ pratipadyate 'smin dvidhāpi tacchaktyata eva vaktum || 5,5.188 ||</li>
          </ul>
        </li>
      </ul>
      <h1 id="5,6_śabdapariccheda_SBP">§ 5,6 śabdapariccheda SBP</h1>
      <ul class="verses">
        <li class="verse" id="v5,6-1">
          <ul class="padas">
            <li>pratyakṣādiṣu vaktavyaṃ śabdamātrasya lakṣaṇam |</li>
            <li>adatitvariteneha kiṃ śāstrād abhidhīyate || 5,6.1 ||<span class="pb rich-text" data-page="288">(p.288)</span><br class="pb-br rich-text"/></li>
          </ul>
        </li>
        <li class="verse" id="v5,6-2">
          <ul class="padas">
            <li>sāmānyalakṣaṇaṃ tyaktvā viśeṣasyaiva lakṣaṇam |</li>
            <li>na śakyaṃ kevalaṃ vaktum ito 'py asya na vācyatā || 5,6.2 ||</li>
          </ul>
        </li>
        <li class="verse" id="v5,6-3">
          <ul class="padas">
            <li>yac coktaṃ śabdavijñānād arthe jñānam itīdṛśamū |</li>
            <li>aviśiṣṭaṃ viśiṣṭasya na tacchāstrasya lakṣaṇam || 5,6.3 ||</li>
          </ul>
        </li>
        <li class="verse" id="v5,6-4">
          <ul class="padas">
            <li>pravṛttir vā nivṛttir vā nityena kṛtakena vā |</li>
            <li>puṃsāṃ yenopadiśyeta tacchāstram abhidhīyate || 5,6.4 ||</li>
          </ul>
        </li>
        <li class="verse" id="v5,6-5">
          <ul class="padas">
            <li>svarūpakathanaṃ yat tu kasya cit tatra dṛśyate |</li>
            <li>tadaṅgatvena tasyāpi śāstratvam avagamyate || 5,6.5 ||</li>
          </ul>
        </li>
        <li class="verse" id="v5,6-6">
          <ul class="padas">
            <li>bhāvanāyāṃ samastāyāṃ vākyād evopajāyate |</li>
            <li>pravṛttir vā nivṛttir vā tacchāstraṃ na padād yataḥ || 5,6.6 ||</li>
          </ul>
        </li>
        <li class="verse" id="v5,6-7">
          <ul class="padas">
            <li>aparīkṣāmiṣeṇāpi lakṣaṇāni vadannayam |</li>
            <li>na svatantropayogitvanirapekṣāṇi jalpati || 5,6.7 ||</li>
          </ul>
        </li>
        <li class="verse" id="v5,6-8">
          <ul class="padas">
            <li>tatra yallokavākyasthaṃ kathayecchabdalakṣaṇam |</li>
            <li>vedaṃ vyākhyātukāmasya tannātīvopayujyate || 5,6.8 ||<span class="pb rich-text" data-page="289">(p.289)</span><br class="pb-br rich-text"/></li>
          </ul>
        </li>
        <li class="verse" id="v5,6-9">
          <ul class="padas">
            <li>pratyakṣādyupayogaṃ tu varṇamātrāditaḥ puraḥ |</li>
            <li>śāstrārthajñānavelāyāṃ matvā tallakṣaṇaṃ kṛtam || 5,6.9 ||</li>
          </ul>
        </li>
        <li class="verse" id="v5,6-10">
          <ul class="padas">
            <li>yat tu gāmānayetyādivākyasthaṃ śabdalakṣaṇam |</li>
            <li>tasya nehopayogo 'sti tasmāc chāstragataṃ kṛtam || 5,6.10 ||</li>
          </ul>
        </li>
        <li class="verse" id="v5,6-11">
          <ul class="padas">
            <li>veśeṣaś ca na sāmānyam antareṇāsti kaś cana |</li>
            <li>tasmāt tam apy udāhṛtya sāmānyaṃ lakṣayet sukham || 5,6.11 ||</li>
          </ul>
        </li>
        <li class="verse" id="v5,6-12">
          <ul class="padas">
            <li>sāmānyarūpam apy etadadhikārād viśiṣyate |<span class="pb rich-text" data-page="290">(p.290)</span><br class="pb-br rich-text"/></li>
            <li>codanā copadeśaś ca śāstram evety udāhṛtam || 5,6.12 ||</li>
          </ul>
        </li>
        <li class="verse" id="v5,6-13">
          <ul class="padas">
            <li>yathā ca codanāśabdo vaidikyām eva vartate |</li>
            <li>śabdajñānārthavijñānaśabdau śāstre tathā sthitau || 5,6.13 ||</li>
          </ul>
        </li>
        <li class="verse" id="v5,6-14">
          <ul class="padas">
            <li>pratyakṣādyaparīkṣyatve tadantarbhāvahetukam |</li>
            <li>śāstrasyāpy aparīkṣyatvamanayaiva dhiyoditam || 5,6.14 ||</li>
          </ul>
        </li>
        <li class="verse" id="v5,6-15">
          <ul class="padas">
            <li>tatrānumānam evedaṃ bauddhair vaiśeṣikaiḥ śritam |</li>
            <li>bhedaḥ sāṃkhyādibhis tv iṣṭo na tūktaṃ bhedakāraṇam || 5,6.15 ||</li>
          </ul>
        </li>
        <li class="verse" id="v5,6-16">
          <ul class="padas">
            <li>pūrvasaṃskārayuktāntyavarṇavākyādikalpanā |</li>
            <li>vivakṣādi ca dhūmādau nāstīty etena bhinnatā || 5,6.16 ||</li>
          </ul>
        </li>
        <li class="verse" id="v5,6-17">
          <ul class="padas">
            <li>yair uktā tatra vaidharmyavikalpasamajātitā |<span class="pb rich-text" data-page="291">(p.291)</span><br class="pb-br rich-text"/></li>
            <li>dhūmānityaviṣāṇyādiviśeṣān na hi bhinnatā || 5,6.17 ||</li>
          </ul>
        </li>
        <li class="verse" id="v5,6-18">
          <ul class="padas">
            <li>tailakṣaṇyaparityāgo yāvan na pratipādyate |</li>
            <li>tāvad viśeṣamātreṇa vadato jātitā bhavet || 5,6.18 ||</li>
          </ul>
        </li>
        <li class="verse" id="v5,6-19">
          <ul class="padas">
            <li>yatheṣṭaviniyogena pratītir yāpi śabdataḥ |</li>
            <li>na dhūmāder itīhāpi vyabhicāro 'ṅgavṛttibhiḥ || 5,6.19 ||</li>
          </ul>
        </li>
        <li class="verse" id="v5,6-20">
          <ul class="padas">
            <li>hastasaṃjñādayo ye 'pi yadarthapratipādane |</li>
            <li>bhaveyuḥ kṛtasaṅketāste na liṅgam iti sthitiḥ || 5,6.20 ||<span class="pb rich-text" data-page="292">(p.292)</span><br class="pb-br rich-text"/></li>
          </ul>
        </li>
        <li class="verse" id="v5,6-21">
          <ul class="padas">
            <li>puruṣākṣiptatayāṃ ca tathaiva vyabhicāritā |</li>
            <li>padavaidikavākyānāṃ na satyavyāpitā bhavet || 5,6.21 ||</li>
          </ul>
        </li>
        <li class="verse" id="v5,6-22">
          <ul class="padas">
            <li>sambandhātubhavaś cāyaṃ so 'nyatrāpi vilakṣaṇaḥ |</li>
            <li>etasmin puruṣāpekṣā deśāpekṣāgnidhūmayoḥ || 5,6.22 ||</li>
          </ul>
        </li>
        <li class="verse" id="v5,6-23">
          <ul class="padas">
            <li>kālādyapekṣayā cānyaḥ, uktā cānyair abhinnatā |</li>
            <li>āptavādāvisaṃvādasāmānyād anumānataḥ || 5,6.23 ||</li>
          </ul>
        </li>
        <li class="verse" id="v5,6-24">
          <ul class="padas">
            <li>na cāpūrvādiśabdānāṃ bhedāt sarvatra bhinnatā |</li>
            <li>na cehāśvādiśabdebhyo bhedas teṣāṃ pratīyate || 5,6.24 ||</li>
          </ul>
        </li>
        <li class="verse" id="v5,6-25">
          <ul class="padas">
            <li>na cāpy ajñātasambandhaṃ padaṃ kiñ cit prakāśakam |</li>
            <li>sambandhān anubhūtyāto na syād ananumānatā || 5,6.25 ||<span class="pb rich-text" data-page="293">(p.293)</span><br class="pb-br rich-text"/></li>
          </ul>
        </li>
        <li class="verse" id="v5,6-26">
          <ul class="padas">
            <li>tulyākāratayāpy atra śabdajñānārthataddhiyām |</li>
            <li>agnidhūmeṣv adṛṣṭatvān na bhedas tannivāraṇāt || 5,6.26 ||</li>
          </ul>
        </li>
        <li class="verse" id="v5,6-27">
          <ul class="padas">
            <li>pratibimbeṣv anaikānto bimbaṃ yādṛgghi darpaṇe |</li>
            <li>tādṛṅ mukhādi budhyante, na cātrānanumānatā || 5,6.27 ||</li>
          </ul>
        </li>
        <li class="verse" id="v5,6-28">
          <ul class="padas">
            <li>pratyakṣatā tadāpy atra tadānyair vyabhicāritā |</li>
            <li>yatra pādādi bambena gatānām anumīyate || 5,6.28 ||</li>
          </ul>
        </li>
        <li class="verse" id="v5,6-29">
          <ul class="padas">
            <li>ekavākyāt sakṛc coktān nāpy anekasya tatkṣaṇam |</li>
            <li>syād viruddhāviruddhasya bodhād etasya bhinnātā || 5,6.29 ||</li>
          </ul>
        </li>
        <li class="verse" id="v5,6-30">
          <ul class="padas">
            <li>liṅgasyāpi hi tādrūpyaṃ dṛṣṭaṃ hetuviruddhayoḥ |<span class="pb rich-text" data-page="294">(p.294)</span><br class="pb-br rich-text"/></li>
            <li>virodhān nānumānaṃ cet, syād anāgamatāpi te || 5,6.30 ||</li>
          </ul>
        </li>
        <li class="verse" id="v5,6-31">
          <ul class="padas">
            <li>yatra caikārthatā vākye tatra syād anumānatā |</li>
            <li>sakṛduccarite cāsmin vivakṣaikaiva dṛśyate || 5,6.31 ||</li>
          </ul>
        </li>
        <li class="verse" id="v5,6-32">
          <ul class="padas">
            <li>yas tv anirdhānaṃ ca dhūmādau vyabhicāritam |</li>
            <li>sa liṅge 'py asphuṭe dṛṣṭas tasmān naitena bhidyate || 5,6.32 ||</li>
          </ul>
        </li>
        <li class="verse" id="v5,6-33">
          <ul class="padas">
            <li>dṛṣṭāntānabhidhānaṃ ca dhūmādau vyabhicāritam |</li>
            <li>prasiddhatvād dhi tatrāpi na dṛṣṭānto 'bhidhīyate || 5,6.33 ||</li>
          </ul>
        </li>
        <li class="verse" id="v5,6-34">
          <ul class="padas">
            <li>anabhyas te tv apekṣante śabde sambandhinaḥ smṛtim |</li>
            <li>atra pratyukta ity evaṃ budhyante hi cirāt kva cit || 5,6.34 ||</li>
          </ul>
        </li>
        <li class="verse" id="v5,6-35">
          <ul class="padas">
            <li>paroktā hetavaś cātra nābhedasya nivāritāḥ |</li>
            <li>śabdānumānayor aikyaṃ dhūmād agnyanumānavat || 5,6.35 ||</li>
          </ul>
        </li>
        <li class="verse" id="v5,6-36">
          <ul class="padas">
            <li>anvayavyatirekābhyām ekapratyakṣadarśanāt |</li>
            <li>sambandhapūrvakatvāc ca pratipattir ito yataḥ || 5,6.36 ||</li>
          </ul>
        </li>
        <li class="verse" id="v5,6-37">
          <ul class="padas">
            <li>pratyakṣānyapramāṇatvāt tadadṛṣṭārthabodhanāt |</li>
            <li>sāmānyaviṣayatvāc ca traikālyaviṣayāśrayāt || 5,6.37 ||<span class="pb rich-text" data-page="295">(p.295)</span><br class="pb-br rich-text"/></li>
          </ul>
        </li>
        <li class="verse" id="v5,6-38">
          <ul class="padas">
            <li>kaiś cin mīmāṃsakair ukto bhedo 'tra viṣayāntarāt |</li>
            <li>pūrvābhyāṃ hy aparicchinne śāstram arthe pravartate || 5,6.38 ||</li>
          </ul>
        </li>
        <li class="verse" id="v5,6-39">
          <ul class="padas">
            <li>tatrāpi nāgamatvaṃ syāt puruṣokte, tathās tu cet |</li>
            <li>pratyayaḥ kin nimitto 'rthe, vaktṛbuddheḥ, kuto nv asau || 5,6.39 ||</li>
          </ul>
        </li>
        <li class="verse" id="v5,6-40">
          <ul class="padas">
            <li>na śabdārthasya sāliṅgaṃ na śabdo 'syāḥ kathañ cana |</li>
            <li>viśeṣo gamyate tābhyāṃ na caitasyānumeyatā || 5,6.40 ||</li>
          </ul>
        </li>
        <li class="verse" id="v5,6-41">
          <ul class="padas">
            <li>tena vaktur abhiprāye pratyakṣādyanirūpite |</li>
            <li>puruṣoktir api śroturāgamatvaṃ prapadyate || 5,6.41 ||</li>
          </ul>
        </li>
        <li class="verse" id="v5,6-42">
          <ul class="padas">
            <li>na cāpy ananumeyatvam āgamārthasya śakyate |<span class="pb rich-text" data-page="296">(p.296)</span><br class="pb-br rich-text"/></li>
            <li>liṅgaṃ hi śabda evāsya dhūmo 'gner iva kalpyate || 5,6.42 ||</li>
          </ul>
        </li>
        <li class="verse" id="v5,6-43">
          <ul class="padas">
            <li>na cāpy ananumeyavāt pramāṇāntaragamyatā |</li>
            <li>rūpasyāśrāvaṇatvena na hy apratyakṣateṣyate || 5,6.43 ||</li>
          </ul>
        </li>
        <li class="verse" id="v5,6-44">
          <ul class="padas">
            <li>evaṃ sati svayūthyā na ke cin nātiprapañcinaḥ |</li>
            <li>anumānaviśeṣo 'yam īdṛg dharmasya bodhakaḥ || 5,6.44 ||</li>
          </ul>
        </li>
        <li class="verse" id="v5,6-45">
          <ul class="padas">
            <li>bhaviṣyatyartharūpaṃ tu liṅgaṃ dharme nirākṛtam |</li>
            <li>saṃjñānumānatecchā tu na duṣyedāgame 'pi naḥ || 5,6.45 ||</li>
          </ul>
        </li>
        <li class="verse" id="v5,6-46">
          <ul class="padas">
            <li>lakṣaṇena tv abhinnatvaṃ yadi śabdānumānayoḥ |</li>
            <li>vedajñānāpramāṇatvaṃ syād atallakṣaṇatvataḥ || 5,6.46 ||</li>
          </ul>
        </li>
        <li class="verse" id="v5,6-47">
          <ul class="padas">
            <li>āptavādāvisaṃvādasāmānyān nṛvacassu hi |</li>
            <li>lakṣaṇenānumānatvāt prāmāṇyaṃ siddhimṛcchati || 5,6.47 ||</li>
          </ul>
        </li>
        <li class="verse" id="v5,6-48">
          <ul class="padas">
            <li>vede tv āptanarābhāvāt sambandhānubhavād ṛte |</li>
            <li>lakṣaṇaṃ nānumānasyety aprāmāṇyaṃ prasajyate || 5,6.48 ||<span class="pb rich-text" data-page="297">(p.297)</span><br class="pb-br rich-text"/></li>
          </ul>
        </li>
        <li class="verse" id="v5,6-49">
          <ul class="padas">
            <li>nanv ekadeśasatyatve tasya syād anumānatā |</li>
            <li>vedatvād agnihotrādau vāyukṣepiṣṭhavākyavat || 5,6.49 ||</li>
          </ul>
        </li>
        <li class="verse" id="v5,6-50">
          <ul class="padas">
            <li>nādityayūpe 'naikāntāt, tadvad vā gauṇatā bhavet |</li>
            <li>nātaḥ pratyanumānānām evaṃ pūrvoktayā viśā || 5,6.50 ||</li>
          </ul>
        </li>
        <li class="verse" id="v5,6-51">
          <ul class="padas">
            <li>tasmāl lakṣaṇabhedena yadi śabdapramāṇatā |</li>
            <li>samā loke ca vede ca siddhā vedapramāṇatā || 5,6.51 ||</li>
          </ul>
        </li>
        <li class="verse" id="v5,6-52">
          <ul class="padas">
            <li>tena cāptopadeśatvaṃ na syād āgamalakṣaṇam |</li>
            <li>nāptasya sambhavo vede, loke nāsmāt pramāṇatā || 5,6.52 ||</li>
          </ul>
        </li>
        <li class="verse" id="v5,6-53">
          <ul class="padas">
            <li>purastād varṇitaṃ hy etat, tsmāc chabdena yā matiḥ |<span class="pb rich-text" data-page="298">(p.298)</span><br class="pb-br rich-text"/></li>
            <li>tasyāḥ svataḥ pramāṇatvaṃ na cet syād doṣadarśanam || 5,6.53 ||</li>
          </ul>
        </li>
        <li class="verse" id="v5,6-54">
          <ul class="padas">
            <li>anumānena caitasya prāmāṇyaṃ kevalaṃ samam |</li>
            <li>pade tāvat kṛto yatnaḥ parair ity atra varṇyate || 5,6.54 ||</li>
          </ul>
        </li>
        <li class="verse" id="v5,6-55">
          <ul class="padas">
            <li>viṣayo 'nyādṛśas tāvad dṛśyate liṅgaśabdayoḥ |</li>
            <li>sāmānyaviṣayatvaṃ ca padasya sthāpayiṣyati || 5,6.55 ||</li>
          </ul>
        </li>
        <li class="verse" id="v5,6-56">
          <ul class="padas">
            <li>dharmādharmaviśiṣṭaś ca liṅgīty etac ca sādhitam |</li>
            <li>na tāvad anumānaṃ hi yāvat tadviṣayaṃ na tat || 5,6.56 ||</li>
          </ul>
        </li>
        <li class="verse" id="v5,6-57">
          <ul class="padas">
            <li>sāmānyād atiriktaṃ tu śābde vākyasya gocaraḥ |</li>
            <li>sāmarthyād anumeyatvād aśrute 'pi padāntare || 5,6.57 ||</li>
          </ul>
        </li>
        <li class="verse" id="v5,6-58">
          <ul class="padas">
            <li>saṃkhyādimān padārthaś cet, na tāvat so 'vyayādiṣu |</li>
            <li>yatrāpi te pratīyante tatra vyakter viśeṣaṇam || 5,6.58 ||</li>
          </ul>
        </li>
        <li class="verse" id="v5,6-59">
          <ul class="padas">
            <li>padāntarābhidheyasya tādarthyāc ca kriyātmanaḥ |<span class="pb rich-text" data-page="299">(p.299)</span><br class="pb-br rich-text"/></li>
            <li>vākyārthe 'pi padaṃ yatra gomadādi prayujyate || 5,6.59 ||</li>
          </ul>
        </li>
        <li class="verse" id="v5,6-60">
          <ul class="padas">
            <li>saty apy atra viśeṣṭatve siddhatvān naiva pakṣatā |</li>
            <li>tāvān eva hi tatrārtho yaḥ pūrvam avadhāritaḥ || 5,6.60 ||</li>
          </ul>
        </li>
        <li class="verse" id="v5,6-61">
          <ul class="padas">
            <li>bhedabuddheś ca vaiṣamyaṃ prakṛtipratyayārthayoḥ |</li>
            <li>viśeṣaṇaviśeṣyārthasvātantryagrahaṇaṃ na ca || 5,6.61 ||</li>
          </ul>
        </li>
        <li class="verse" id="v5,6-62">
          <ul class="padas">
            <li>viśeṣyapūrvikā tatra buddhiś cātra viparyayaḥ |</li>
            <li>atha śabdo 'rthavattvena pakṣaḥ kasmān na kalpyate || 5,6.62 ||</li>
          </ul>
        </li>
        <li class="verse" id="v5,6-63">
          <ul class="padas">
            <li>pratijñārthaikadeśo hi hetus tatra prasajyate |</li>
            <li>pakṣe dhūmaviśeṣe ca sāmānyaṃ hetur iṣyate || 5,6.63 ||</li>
          </ul>
        </li>
        <li class="verse" id="v5,6-64">
          <ul class="padas">
            <li>śabdatvaṃ gamakaṃ nātra gośabdatvaṃ niṣetsyate |<span class="pb rich-text" data-page="300">(p.300)</span><br class="pb-br rich-text"/></li>
            <li>vyaktir eva viśiṣyāto hetuś caikā prasajyate || 5,6.64 ||</li>
          </ul>
        </li>
        <li class="verse" id="v5,6-65">
          <ul class="padas">
            <li>bhaved vyañjakabhedāc cet, na tv evaṃ pratyayo 'sti naḥ |</li>
            <li>kathaṃ cāsya viśiṣṭatvaṃ na tāvad deśakālataḥ || 5,6.65 ||</li>
          </ul>
        </li>
        <li class="verse" id="v5,6-66">
          <ul class="padas">
            <li>tatpratītiviśiṣṭaś cet, paraṃ kim anumīyate |</li>
            <li>na pratyāyanaśaktiś ca viśeṣasyānumīyate || 5,6.66 ||</li>
          </ul>
        </li>
        <li class="verse" id="v5,6-67">
          <ul class="padas">
            <li>viśeṣāṇāṃ na śaktir hi saikadeśe 'gnijātivat |</li>
            <li>sāmānyasyaiva śaktatvaṃ pakṣo hetus tad eva ca || 5,6.67 ||<span class="pb rich-text" data-page="301">(p.301)</span><br class="pb-br rich-text"/></li>
          </ul>
        </li>
        <li class="verse" id="v5,6-68">
          <ul class="padas">
            <li>tasmād arthaviśiṣṭasya na śabdasyānumeyatā |</li>
            <li>kathaṃ ca pakṣadharmatvaṃ śabdasyeha nirūpyate || 5,6.68 ||</li>
          </ul>
        </li>
        <li class="verse" id="v5,6-69">
          <ul class="padas">
            <li>na kriyākartṛsambandhād ṛte sambandhanaṃ kva cit |</li>
            <li>rājā bharttā manuṣyasya tena rājñaḥ sa ucyate || 5,6.69 ||</li>
          </ul>
        </li>
        <li class="verse" id="v5,6-70">
          <ul class="padas">
            <li>vṛkṣas tiṣṭhati śākhāsu tā vā tatreti tasya tāḥ |</li>
            <li>deśe 'gnimati dhūmasya kartṛtvaṃ bhavanaṃ prati || 5,6.70 ||</li>
          </ul>
        </li>
        <li class="verse" id="v5,6-71">
          <ul class="padas">
            <li>kāryakāraṇabhāvādau kriyā sarvatra vidyate |</li>
            <li>na cānavagatākāraḥ sambandho 'stīti gamyate || 5,6.71 ||</li>
          </ul>
        </li>
        <li class="verse" id="v5,6-72">
          <ul class="padas">
            <li>na cāsty asati sambandhe ṣaṣṭhītatpuruṣo 'pi vā |</li>
            <li>tasmān na pakṣadharmo 'yam iti śakyā nirūpaṇā || 5,6.72 ||</li>
          </ul>
        </li>
        <li class="verse" id="v5,6-73">
          <ul class="padas">
            <li>nivṛtte 'nyatra sambandhe ye 'pi tadviṣayātmanā |</li>
            <li>vadeyuḥ pakṣadharmatvaṃ śabdasyānupalabdhivat || 5,6.73 ||</li>
          </ul>
        </li>
        <li class="verse" id="v5,6-74">
          <ul class="padas">
            <li>tair apy etannirūpyaṃ tu śabdas tadviṣayaḥ katham |</li>
            <li>na taddeśādisadbhāvo nābhimukhyādi tasya vā || 5,6.74 ||</li>
          </ul>
        </li>
        <li class="verse" id="v5,6-75">
          <ul class="padas">
            <li>tasmād utpādayaty eṣa yato 'rthaviṣayā matim |</li>
            <li>tena tadviṣayaḥ śabda iti dharmatvakalpanā || 5,6.75 ||<span class="pb rich-text" data-page="302">(p.302)</span><br class="pb-br rich-text"/></li>
          </ul>
        </li>
        <li class="verse" id="v5,6-76">
          <ul class="padas">
            <li>tatra vācakatāyāṃ ca siddhāyāṃ pakṣadharmatā |</li>
            <li>na pratītyaṅgatāṃ gacchen na caivam anumānatā || 5,6.76 ||</li>
          </ul>
        </li>
        <li class="verse" id="v5,6-77">
          <ul class="padas">
            <li>gamakatāc ca dharmatvaṃ dharmatvād gamako yadi |</li>
            <li>syād anyonyāśrayatvaṃ hi tasmān naiṣāpi kalpanā || 5,6.77 ||</li>
          </ul>
        </li>
        <li class="verse" id="v5,6-78">
          <ul class="padas">
            <li>na cāgṛhītasambandhāḥ svarūpavyatirekataḥ |</li>
            <li>śabdaṃ jānanti yenātra pakṣadharmamatir bhavet || 5,6.78 ||</li>
          </ul>
        </li>
        <li class="verse" id="v5,6-79">
          <ul class="padas">
            <li>na ca svarūpamātreṇa dhūmādeḥ pakṣadharmatā |</li>
            <li>na cāpi pūrvasambandham apekṣyaiṣā prasajyate || 5,6.79 ||</li>
          </ul>
        </li>
        <li class="verse" id="v5,6-80">
          <ul class="padas">
            <li>dhūmavān ayam ity evam apūrvasyāpi jāyate |</li>
            <li>pakṣadharmamatiḥ, tena bhidyetottaralakṣaṇāt || 5,6.80 ||</li>
          </ul>
        </li>
        <li class="verse" id="v5,6-81">
          <ul class="padas">
            <li>na tv atra pūrvasambandhād adhikā pakṣadharmatā |<span class="pb rich-text" data-page="303">(p.303)</span><br class="pb-br rich-text"/></li>
            <li>na cārthapratyayāt pūrvam ity anaṅgam iyaṃ bhavet || 5,6.81 ||</li>
          </ul>
        </li>
        <li class="verse" id="v5,6-82">
          <ul class="padas">
            <li>na ca dharmī gṛhīto 'tra yena taddharmatā bhavet |</li>
            <li>parvatādir yathā deśaḥ prāgdharmatvāvadhāraṇāt || 5,6.82 ||</li>
          </ul>
        </li>
        <li class="verse" id="v5,6-83">
          <ul class="padas">
            <li>yaś cātra kathyate dharmī prameyo 'sya sa eva naḥ |</li>
            <li>na cānavadhṛte tasmiṃs taddharmatvāvadhāraṇam || 5,6.83 ||</li>
          </ul>
        </li>
        <li class="verse" id="v5,6-84">
          <ul class="padas">
            <li>prāk sa cet pakṣadharmatvād gṛhītaḥ kiṃ tataḥ param |</li>
            <li>paṣadharmādibhir jñātair yena syād anumānitā || 5,6.84 ||</li>
          </ul>
        </li>
        <li class="verse" id="v5,6-85">
          <ul class="padas">
            <li>anvayo na ca śabdasya prameyeṇa nirūpyate |</li>
            <li>vyāpāreṇa hi sarveṣām anvitatvaṃ pratīyate || 5,6.85 ||</li>
          </ul>
        </li>
        <li class="verse" id="v5,6-86">
          <ul class="padas">
            <li>yatra dhūmo 'sti tatrāgner astitvenānvayaḥ sphuṭaḥ |</li>
            <li>na tv evaṃ yatra śabdo 'sti tatrārtho 'stīti niścayaḥ || 5,6.86 ||</li>
          </ul>
        </li>
        <li class="verse" id="v5,6-87">
          <ul class="padas">
            <li>na tāvat tatra deśe 'sau tatkāle vāvagamyate |</li>
            <li>bhaven nityavibhutvāc cet, sarvārtheṣu ca tat samam || 5,6.87 ||</li>
          </ul>
        </li>
        <li class="verse" id="v5,6-88">
          <ul class="padas">
            <li>tena sarvatra dṛṣṭatvād vyatirekasya cāgateḥ |</li>
            <li>sarvaśabdair aśeṣārthapratipattiḥ prasajyate || 5,6.88 ||<span class="pb rich-text" data-page="304">(p.304)</span><br class="pb-br rich-text"/></li>
          </ul>
        </li>
        <li class="verse" id="v5,6-89">
          <ul class="padas">
            <li>athaivaṃ deśakālābhyām asatyatvaprakalpane |</li>
            <li>vācakapratyayaṃ kaś cid brūyād arthadhiyānvitam || 5,6.89 ||</li>
          </ul>
        </li>
        <li class="verse" id="v5,6-90">
          <ul class="padas">
            <li>naivam apy asti dṛṣṭo hi vināpy arthadhiyā kva cit |</li>
            <li>vācakapratyayo 'smābhir avyutpannanarān prati || 5,6.90 ||</li>
          </ul>
        </li>
        <li class="verse" id="v5,6-91">
          <ul class="padas">
            <li>dvitīyādiprayoge ca bhaved anvayakalpanā |</li>
            <li>śatakṛtvaḥ prayukte 'pi na ca dṛṣṭārthadhīḥ kva cit || 5,6.91 ||</li>
          </ul>
        </li>
        <li class="verse" id="v5,6-92">
          <ul class="padas">
            <li>nanu ye jñātasambandhās teṣāṃ dṛṣṭo 'nvayaḥ sphuṭaḥ |</li>
            <li>yady evam anvayāt pūrvaṃ sambandhaḥ ko 'pi kalpitaḥ || 5,6.92 ||</li>
          </ul>
        </li>
        <li class="verse" id="v5,6-93">
          <ul class="padas">
            <li>nāṅgam arthadhiyām eṣā bhaved anvayakalpanā |</li>
            <li>anvayādhīnajanmatvam anumānasya ca sthitam || 5,6.93 ||</li>
          </ul>
        </li>
        <li class="verse" id="v5,6-94">
          <ul class="padas">
            <li>jñāte pratītisāmarthye tadvaśād eva jāyate |</li>
            <li>paścād anvaya ity eṣa kāraṇaṃ katham ucyate || 5,6.94 ||</li>
          </ul>
        </li>
        <li class="verse" id="v5,6-95">
          <ul class="padas">
            <li>tasmāt tannirapekṣaiva śabdaśaktiḥ pratīyate |<span class="pb rich-text" data-page="305">(p.305)</span><br class="pb-br rich-text"/></li>
            <li>na ca dhūmānvayāt pūrvaṃ śaktatvam avagamyate || 5,6.95 ||</li>
          </ul>
        </li>
        <li class="verse" id="v5,6-96">
          <ul class="padas">
            <li>vyatireko 'py avijñātād arthāc chabdadhiyau yadi |</li>
            <li>so 'pi paścāt sthitatvena nārthapratyayasādhanam || 5,6.96 ||</li>
          </ul>
        </li>
        <li class="verse" id="v5,6-97">
          <ul class="padas">
            <li>sambandhaṃ yaṃ tu vakṣyāmastasya nirṇayakāraṇam |</li>
            <li>syād anvayo 'tirekaś ca na tv arthādhigamasya tau || 5,6.97 ||</li>
          </ul>
        </li>
        <li class="verse" id="v5,6-98">
          <ul class="padas">
            <li>tasmād ananumānatvaṃ cābde pratyakṣavad bhavet |</li>
            <li>trairūpyarahitatvena tādṛgviṣayavarjanāt || 5,6.98 ||</li>
          </ul>
        </li>
        <li class="verse" id="v5,6-99">
          <ul class="padas">
            <li>sati cāsya pramāṇatve bhedābhedanirūpanā |</li>
            <li>yuktā na tu padajñānāt padārtho 'tra pramīyate || 5,6.99 ||<span class="pb rich-text" data-page="306">(p.306)</span><br class="pb-br rich-text"/></li>
          </ul>
        </li>
        <li class="verse" id="v5,6-100">
          <ul class="padas">
            <li>padaṃ prayujyamānaṃ hi caturddhārthe prayujyate |</li>
            <li>pratyakṣe ca parokṣe ca jñāte 'jñāte 'pi vā purā || 5,6.100 ||</li>
          </ul>
        </li>
        <li class="verse" id="v5,6-101">
          <ul class="padas">
            <li>tatra yat pūrvavijñāte pratyakṣe ca prayujyate |</li>
            <li>pramite ca prayuktatvād anuvādo 'dhikād vinā || 5,6.101 ||</li>
          </ul>
        </li>
        <li class="verse" id="v5,6-102">
          <ul class="padas">
            <li>adṛṣṭapūrve tv ajñānaṃ sambandhapratyayo 'pi vā |</li>
            <li>sambandho na ca tasyārthaḥ, yo 'rthaḥ sa tv anyagocaraḥ || 5,6.102 ||</li>
          </ul>
        </li>
        <li class="verse" id="v5,6-103">
          <ul class="padas">
            <li>parokṣe 'nanubhūte ca nābhidheye matir bhavet |</li>
            <li>parokṣaś cānubhūtaś ca yas tatra smṛtir iṣyate || 5,6.103 ||</li>
          </ul>
        </li>
        <li class="verse" id="v5,6-104">
          <ul class="padas">
            <li>pramite ca pravṛttatvāt smṛter nāsti pramāṇatā |</li>
            <li>paricchedaphalatvād dhi prāmāṇyam upajāyate || 5,6.104 ||</li>
          </ul>
        </li>
        <li class="verse" id="v5,6-105">
          <ul class="padas">
            <li>tādātvikaparicchedaphalatvena pramāṇatā |</li>
            <li>pratyabhijñānavat kasmāt smṛter api na kalpyate || 5,6.105 ||</li>
          </ul>
        </li>
        <li class="verse" id="v5,6-106">
          <ul class="padas">
            <li>yāvān pūrvaparicchinnas tāvān evāvadhāryate |</li>
            <li>smṛtyā tadanusāreṇa tadāsattve 'sya naiva dhīḥ || 5,6.106 ||</li>
          </ul>
        </li>
        <li class="verse" id="v5,6-107">
          <ul class="padas">
            <li>padam abhyadhikābhāvāt smārakān na viśiṣyate |</li>
            <li>padādhikyaṃ bhavet kiñ cit tatpadasya na gocaraḥ || 5,6.107 ||<span class="pb rich-text" data-page="307">(p.307)</span><br class="pb-br rich-text"/></li>
          </ul>
        </li>
        <li class="verse" id="v5,6-108">
          <ul class="padas">
            <li>prāṇam anumānaṃ vā yady api syāt padānmitiḥ |</li>
            <li>vākyārthasyāgamārthatvād doṣo nāgamavādinām || 5,6.108 ||</li>
          </ul>
        </li>
        <li class="verse" id="v5,6-109">
          <ul class="padas">
            <li>vākyārthe tu padārthebhyaḥ sambandhānubhavād ṛte |</li>
            <li>buddhir utpadyate tena bhinnā 'sāvakṣabuddhivat || 5,6.109 ||</li>
          </ul>
        </li>
        <li class="verse" id="v5,6-110">
          <ul class="padas">
            <li>vākyādhikaraṇe cāsya hetoḥ siddhir bhaviṣyati |</li>
            <li>sarveṣāṃ ca paroktānāṃ vākyabuddhāvasiddhatā || 5,6.110 ||</li>
          </ul>
        </li>
        <li class="verse" id="v5,6-111">
          <ul class="padas">
            <li>vākyeṣv adṛṣṭeṣv api sārthakeṣu padārthavinmātratayā pratītim |</li>
            <li>dṛṣṭvānumānavyatirekabhītāḥ kliṣṭāḥ padābhedavicāraṇāyām || 5,6.111 ||</li>
          </ul>
        </li>
      </ul>
      <h1 id="5,7_upamānapariccheda_UMP">§ 5,7 upamānapariccheda UMP</h1>
      <ul class="verses">
        <li class="verse" id="v5,7-1">
          <ul class="padas">
            <li>kīdṛggavaya ityevaṃ pṛṣṭo nāgarikair yadi |</li>
            <li>bravītyāraṇyako vākyaṃ yathā gaur gavayas tathā || 5,7.1 ||<span class="pb rich-text" data-page="308">(p.308)</span><br class="pb-br rich-text"/></li>
          </ul>
        </li>
        <li class="verse" id="v5,7-2">
          <ul class="padas">
            <li>etasminn upamānatvaṃ prasiddhaṃ śabare punaḥ |</li>
            <li>tasyāgamābahirbhāvād anyathaivopavarṇitam || 5,7.2 ||</li>
          </ul>
        </li>
        <li class="verse" id="v5,7-3">
          <ul class="padas">
            <li>puruṣapratyayenaiva tatrārthaḥ sampratīyate |</li>
            <li>tadīyavacanatvena tasmād āgama eva saḥ || 5,7.3 ||</li>
          </ul>
        </li>
        <li class="verse" id="v5,7-4">
          <ul class="padas">
            <li>sadṛśād upajāyeta yā matiḥ sadṛśāntare |</li>
            <li>dhyānādismṛtitulyatvāt sā pramāṇaṃ kathaṃ bhavet || 5,7.4 ||</li>
          </ul>
        </li>
        <li class="verse" id="v5,7-5">
          <ul class="padas">
            <li>deśakālādibhedena yathānyatra viśiṣyate |</li>
            <li>prameyaṃ naivam asty atra nagarasthānusārataḥ || 5,7.5 ||</li>
          </ul>
        </li>
        <li class="verse" id="v5,7-6">
          <ul class="padas">
            <li>śrutātideśavākyānām āraṇye gavaye matiḥ |</li>
            <li>yā sopamānaṃ keṣāñ cid gosādṛśyānurañjitā || 5,7.6 ||</li>
          </ul>
        </li>
        <li class="verse" id="v5,7-7">
          <ul class="padas">
            <li>pratyakṣo gavayas tāvat sādṛśyasmṛtir atra tu |</li>
            <li>nanu sādṛśyayukte 'rthe na smṛtir nendriyād gatiḥ || 5,7.7 ||<span class="pb rich-text" data-page="309">(p.309)</span><br class="pb-br rich-text"/></li>
          </ul>
        </li>
        <li class="verse" id="v5,7-8">
          <ul class="padas">
            <li>pūrvavākyārthavijñānān nādhikyaṃ gavaye yadi |</li>
            <li>smaraṇād aviśiṣṭatvāt saṅgater na pramāṇatā || 5,7.8 ||</li>
          </ul>
        </li>
        <li class="verse" id="v5,7-9">
          <ul class="padas">
            <li>atha tv adhikatā kā cit pratyakṣādivaśād bhavet |</li>
            <li>yāvaddhīndriyasambandhas tat pratyakṣam iti sthitam || 5,7.9 ||</li>
          </ul>
        </li>
        <li class="verse" id="v5,7-10">
          <ul class="padas">
            <li>syaryamāṇasya cāṃśasya vivedenāpramāṇatā |</li>
            <li>śrutātideśavākyatvaṃ na cātīvopayujyate || 5,7.10 ||</li>
          </ul>
        </li>
        <li class="verse" id="v5,7-11">
          <ul class="padas">
            <li>ye 'pi hy aśrutatadvākyās teṣām api bhavaty ayam |</li>
            <li>pratyakṣadṛṣṭagotvānāṃ vane gavayadarśinām || 5,7.11 ||</li>
          </ul>
        </li>
        <li class="verse" id="v5,7-12">
          <ul class="padas">
            <li>atha saṃjñānusandhānaṃ teṣāṃ nāstīti varṇyate |</li>
            <li>na nāma vastu tat tāvat sarvathā taiḥ pratīyate || 5,7.12 ||</li>
          </ul>
        </li>
        <li class="verse" id="v5,7-13">
          <ul class="padas">
            <li>na ca śabdārthasambandhaḥ prameyo 'tra tadeṣyate |<span class="pb rich-text" data-page="310">(p.310)</span><br class="pb-br rich-text"/></li>
            <li>sādṛśyāvadhṛte vākye vākyād avagato hy asau || 5,7.13 ||</li>
          </ul>
        </li>
        <li class="verse" id="v5,7-14">
          <ul class="padas">
            <li>na cāsya pratyabhijñānaṃ punarutpadyate vane |</li>
            <li>śaktyor atīndriyatvena smṛtir eva hi seṣyate || 5,7.14 ||</li>
          </ul>
        </li>
        <li class="verse" id="v5,7-15">
          <ul class="padas">
            <li>śabdānuviddhabodhe 'pi pratyakṣam upapāditam |</li>
            <li>tasmāt sādṛśyayuktārthaḥ prameyo 'pūrva ucyatām || 5,7.15 ||</li>
          </ul>
        </li>
        <li class="verse" id="v5,7-16">
          <ul class="padas">
            <li>vyavasāyātmakatvaṃ tu pratyakṣasya yadeṣyate |</li>
            <li>jātyādivat tadā tena sādṛśyaṃ kiṃ na mīyate || 5,7.16 ||</li>
          </ul>
        </li>
        <li class="verse" id="v5,7-17">
          <ul class="padas">
            <li>pratyakṣābhāsam etat tu nirvikalpakavādinām |<span class="pb rich-text" data-page="311">(p.311)</span><br class="pb-br rich-text"/></li>
            <li>prameyavastvabhāvāc ca nābhipretā pramāṇatā || 5,7.17 ||</li>
          </ul>
        </li>
        <li class="verse" id="v5,7-18">
          <ul class="padas">
            <li>sādṛśyasyāpi vastutvaṃ na śakyam apabādhitum |</li>
            <li>bhūyo 'vayavasāmānyayogo jātyantarasya tat || 5,7.18 ||<span class="pb rich-text" data-page="312">(p.312)</span><br class="pb-br rich-text"/></li>
          </ul>
        </li>
        <li class="verse" id="v5,7-19">
          <ul class="padas">
            <li>sadṛśāvayavatvaṃ tu yatra padmadalākṣivat |</li>
            <li>tat svāvayavasāmānyabhūmnā teṣā bhaviṣyati || 5,7.19 ||</li>
          </ul>
        </li>
        <li class="verse" id="v5,7-20">
          <ul class="padas">
            <li>evaṃ jātiguṇadravyakriyāśaktisvadharmataḥ |</li>
            <li>ekaikadvitrisāmastyabhedād etasya citratā || 5,7.20 ||</li>
          </ul>
        </li>
        <li class="verse" id="v5,7-21">
          <ul class="padas">
            <li>na dharmā eva sādṛśyaṃ bhūyastā vā tadāśrayā |</li>
            <li>bhūyastvavaddhi jātyādi sadṛśatvena dṛśyate || 5,7.21 ||</li>
          </ul>
        </li>
        <li class="verse" id="v5,7-22">
          <ul class="padas">
            <li>yamayoḥ katham etac ced, dṛṣṭatvāt kim ihocyate |</li>
            <li>kva cid dhi bhūyasām etat kva cid alpīyasām api || 5,7.22 ||</li>
          </ul>
        </li>
        <li class="verse" id="v5,7-23">
          <ul class="padas">
            <li>naitāvatā viśeṣeṇa vastutvaṃ tasya hīyate |<span class="pb rich-text" data-page="313">(p.313)</span><br class="pb-br rich-text"/></li>
            <li>sāmānyāny api caitāni nāśīnyāśrayanāśataḥ || 5,7.23 ||</li>
          </ul>
        </li>
        <li class="verse" id="v5,7-24">
          <ul class="padas">
            <li>anantāśrayayogāc ca na nāśo 'nyatra vidyate |</li>
            <li>tena sarvaṃ na sāmānyaṃ nityatvena prakalpyate || 5,7.24 ||</li>
          </ul>
        </li>
        <li class="verse" id="v5,7-25">
          <ul class="padas">
            <li>sāmānyānāṃ na vā nāśaḥ kva cid abhyupagamyate |</li>
            <li>sarvasya hy āśrayaḥ kaś cid asti deśāntarādiṣu || 5,7.25 ||</li>
          </ul>
        </li>
        <li class="verse" id="v5,7-26">
          <ul class="padas">
            <li>teṣāṃ bhūyas tayā cedaṃ sādṛśyam atiricyate |</li>
            <li>tāni vyastāni santy evaṃ pratyakṣe 'pi kva cit kva cit || 5,7.26 ||</li>
          </ul>
        </li>
        <li class="verse" id="v5,7-27">
          <ul class="padas">
            <li>sadṛśāvayavatvaṃ tu yatra nāma pratīyate |</li>
            <li>tad apy avayavānāṃ syāt samānavayavāntaraiḥ || 5,7.27 ||</li>
          </ul>
        </li>
        <li class="verse" id="v5,7-28">
          <ul class="padas">
            <li>evaṃ tāvad yato nāsti parābhedaprakalpanā |</li>
            <li>tataḥ paraṃ tu sāmānyaṃ bhavet sādṛśyavarjitam || 5,7.28 ||</li>
          </ul>
        </li>
        <li class="verse" id="v5,7-29">
          <ul class="padas">
            <li>pradhānānāṃ tu sāmānyaṃ yatraikaṃ sampratīyate |</li>
            <li>sa eveti bhavet tatra tadbhede sadṛśatvadhīḥ || 5,7.29 ||<span class="pb rich-text" data-page="314">(p.314)</span><br class="pb-br rich-text"/></li>
          </ul>
        </li>
        <li class="verse" id="v5,7-30">
          <ul class="padas">
            <li>citrādau yatra sādṛśyaṃ sāmānyaṃ tatra kiṃ bhavet |</li>
            <li>tatrāpi pṛthivīvarṇaviśeṣādisamānatā || 5,7.30 ||</li>
          </ul>
        </li>
        <li class="verse" id="v5,7-31">
          <ul class="padas">
            <li>rūpagandharasānāṃ ca kasya cit tulyatā kva cit |</li>
            <li>nāvaśyaṃ sarvasāmānyāt sādṛśyam upajāyate || 5,7.31 ||</li>
          </ul>
        </li>
        <li class="verse" id="v5,7-32">
          <ul class="padas">
            <li>pṛthivyādiṣu caiteṣāṃ satām eva svabhāvataḥ |</li>
            <li>pariṇāmādibhir vyaktir yathādṛṣṭyavadhāryate || 5,7.32 ||</li>
          </ul>
        </li>
        <li class="verse" id="v5,7-33">
          <ul class="padas">
            <li>na hi śaktyātmanā kiñ cid asajjama prapadyate |<span class="pb rich-text" data-page="315">(p.315)</span><br class="pb-br rich-text"/></li>
            <li>dharmāṇāṃ na ca nānātvam, asti cāvāntararasthitiḥ || 5,7.33 ||</li>
          </ul>
        </li>
        <li class="verse" id="v5,7-34">
          <ul class="padas">
            <li>vastutve sati cāsyaivaṃ sambandhasya ca cakṣuṣā |</li>
            <li>dvayor ekatra vā dṛṣṭeḥ pratyakṣatvaṃ na vāryate || 5,7.34 ||</li>
          </ul>
        </li>
        <li class="verse" id="v5,7-35">
          <ul class="padas">
            <li>sāmānyavac ca sādṛśyam ekaikatra samāpte |</li>
            <li>pratiyoginyadṛṣṭe 'pi tasmāt tadupapadyate || 5,7.35 ||</li>
          </ul>
        </li>
        <li class="verse" id="v5,7-36">
          <ul class="padas">
            <li>tatra yady api gāṃ smṛtvā tadbhānam upajāyate |</li>
            <li>sannidhergavayasthatvād bhaved indriyagocaraḥ || 5,7.36 ||</li>
          </ul>
        </li>
        <li class="verse" id="v5,7-37">
          <ul class="padas">
            <li>tasmād yat smaryate tat syāt sādṛśyena viśeṣitam |</li>
            <li>prameyam upamānasya sādṛśyaṃ vā tadanvatam || 5,7.37 ||<span class="pb rich-text" data-page="316">(p.316)</span><br class="pb-br rich-text"/></li>
          </ul>
        </li>
        <li class="verse" id="v5,7-38">
          <ul class="padas">
            <li>pratyakṣeṇāvabuddhe 'pi sādṛśye gavi ca smṛteḥ |</li>
            <li>viśiṣṭasyānyato 'siddher upamānanapramāṇatā || 5,7.38 ||</li>
          </ul>
        </li>
        <li class="verse" id="v5,7-39">
          <ul class="padas">
            <li>pratyakṣe 'pi yathā deśe smaryamāṇe ca pāvake |</li>
            <li>viśiṣṭaviṣayatvena nānumānāpramāṇatā || 5,7.39 ||</li>
          </ul>
        </li>
        <li class="verse" id="v5,7-40">
          <ul class="padas">
            <li>yatra tv asadṛśād eva kalpayitvopajāyate |</li>
            <li>sādṛśyapratyayas tatra tadābhāsatvakalpanā || 5,7.40 ||</li>
          </ul>
        </li>
        <li class="verse" id="v5,7-41">
          <ul class="padas">
            <li>bādhakapratyayāc caiṣā sādṛśyābhāsatā matā |</li>
            <li>yathā palālakūṭasya sādṛśyaṃ kuñjarādinā || 5,7.41 ||<span class="pb rich-text" data-page="317">(p.317)</span><br class="pb-br rich-text"/></li>
          </ul>
        </li>
        <li class="verse" id="v5,7-42">
          <ul class="padas">
            <li>samīpastho 'pi jānāti sādṛśyaṃ neti tatra hi |</li>
            <li>na bādhyate samīpādau yat tu sādṛśyam eva tat || 5,7.42 ||</li>
          </ul>
        </li>
        <li class="verse" id="v5,7-43">
          <ul class="padas">
            <li>na caitasyānumānatvaṃ pakṣadharmādyasambhavāt |</li>
            <li>prāk prameyasya sādṛśyaṃ na dharmatvena gṛhyate || 5,7.43 ||</li>
          </ul>
        </li>
        <li class="verse" id="v5,7-44">
          <ul class="padas">
            <li>gavaye gṛhyamāṇaṃ ca na gavām anumāpakam |</li>
            <li>pratijñārthaikadeśatvād gogatasya na liṅgatā || 5,7.44 ||</li>
          </ul>
        </li>
        <li class="verse" id="v5,7-45">
          <ul class="padas">
            <li>gavayaś cāpy asambandhān na gor liṅgatvamṛcchati |</li>
            <li>sādṛśyaṃ na ca sarveṇa pūrvaṃ dṛṣṭaṃ tadanvayi || 5,7.45 ||</li>
          </ul>
        </li>
        <li class="verse" id="v5,7-46">
          <ul class="padas">
            <li>ekasminn api dṛṣṭe 'rthe dvitīyaṃ paśyato vane |</li>
            <li>sādṛśyena sahaivāsmiṃs tadaivotpadyate matiḥ || 5,7.46 ||<span class="pb rich-text" data-page="318">(p.318)</span><br class="pb-br rich-text"/></li>
          </ul>
        </li>
        <li class="verse" id="v5,7-47">
          <ul class="padas">
            <li>śṛṅgitvāder athocyeta sambandhāl liṅgatā gavi |</li>
            <li>na, teṣāṃ gavayajñānavyāpāraṃ pratyupakṣayāt || 5,7.47 ||</li>
          </ul>
        </li>
        <li class="verse" id="v5,7-48">
          <ul class="padas">
            <li>yadi tebhyaḥ pratītiḥ syān niḥsādṛśyaiva sā bhavet |</li>
            <li>na gauḥ śṛṅgādisadṛśī sadṛśī gavayena tu || 5,7.48 ||</li>
          </ul>
        </li>
        <li class="verse" id="v5,7-49">
          <ul class="padas">
            <li>sadṛśapratyayaṃ dṛṣṭvā śṛṅgādipratyayāt param |</li>
            <li>gavayapratyayād eva gojñānam upajāyate || 5,7.49 ||</li>
          </ul>
        </li>
        <li class="verse" id="v5,7-50">
          <ul class="padas">
            <li>sadṛśāvayavatve tu teṣām evopamā bhavet |</li>
            <li>na ca śṛṅgādayo yatra tatra gaur anumīyate || 5,7.50 ||</li>
          </ul>
        </li>
        <li class="verse" id="v5,7-51">
          <ul class="padas">
            <li>itthaṃ cānumimānasya bhrāntajñānaṃ prasajyate |</li>
            <li>nagarasthe tu gojñānaṃ smaraṇān nātivartate || 5,7.51 ||<span class="pb rich-text" data-page="319">(p.319)</span><br class="pb-br rich-text"/></li>
          </ul>
        </li>
        <li class="verse" id="v5,7-52">
          <ul class="padas">
            <li>bhinnānumānād upameyam uktam, sauryādivākyair asahāyi dṛṣṭam |</li>
            <li>sādṛśyato 'gnyādiyutaṃ kathaṃ nu, pratyāyayed ity upayujyate naḥ || 5,7.52 ||</li>
          </ul>
        </li>
        <li class="verse" id="v5,7-53">
          <ul class="padas">
            <li>pratinidhir api caivaṃ vrīhisādṛśyayogād bhavati tadapacāre yatra nīvārajātau |</li>
            <li>tad api phalam abhīṣṭaṃ lakṣaṇasyopamāyāḥ pratikṛtir api gauṇair bodhyate yatra cānyaiḥ || 5,7.53 ||</li>
          </ul>
        </li>
        <li class="verse" id="v5,7-54">
          <ul class="padas">
            <li>matir api ca tathaiva drāgivotpadyate 'sminn |</li>
            <li>itaraviṣayabodhe 'saty apītthaṃ ca bādhaḥ || 5,7.54 ||</li>
          </ul>
        </li>
      </ul>
      <h1 id="5,8_arthāpattipariccheda_AAP">§ 5,8 arthāpattipariccheda AAP</h1>
      <ul class="verses">
        <li class="verse" id="v5,8-1">
          <ul class="padas">
            <li>pramāṇaṣaṭkavijñāto yatrārtho nānyathā bhavet |</li>
            <li>adṛṣṭaṃ kalpayed anyaṃ sārthāpattir udāhṛtā || 5,8.1 ||</li>
          </ul>
        </li>
        <li class="verse" id="v5,8-2">
          <ul class="padas">
            <li>dṛṣṭaḥ pañcabhir apy asmād bhedenoktā śrutodbhavā |</li>
            <li>pramāṇagrāhiṇītvena yasmāt pūrvavilakṣaṇā || 5,8.2 ||</li>
          </ul>
        </li>
        <li class="verse" id="v5,8-3">
          <ul class="padas">
            <li>tatra pratyakṣato jñānād dāhād dahanaśaktatā |</li>
            <li>vahner anumitāt sūrye yānāt tacchaktiyogyatā || 5,8.3 ||</li>
          </ul>
        </li>
        <li class="verse" id="v5,8-4">
          <ul class="padas">
            <li>śrutārthāpattir atraiva parastād abhidhāsyate |</li>
            <li>gavayopamitā yā gaus tajjñānagrāhyatā matā || 5,8.4 ||</li>
          </ul>
        </li>
        <li class="verse" id="v5,8-5">
          <ul class="padas">
            <li>abhidhānaprasiddhyartham arthāpattyāvabodhitāt |</li>
            <li>śabde bodhakasāmarthyāt tannityatvaprakalpanam || 5,8.5 ||<span class="pb rich-text" data-page="321">(p.321)</span><br class="pb-br rich-text"/></li>
          </ul>
        </li>
        <li class="verse" id="v5,8-6">
          <ul class="padas">
            <li>abhidhā nānyathā sidhyed iti vācakaśaktatām |</li>
            <li>arthāpattyāvagamyaivaṃ tadananyagateḥ punaḥ || 5,8.6 ||</li>
          </ul>
        </li>
        <li class="verse" id="v5,8-7">
          <ul class="padas">
            <li>arthāpattyantareṇaiva śabdanityatvaniścayaḥ |</li>
            <li>darśanasya parārthatvād ity asminn abhidhāsyate || 5,8.7 ||</li>
          </ul>
        </li>
        <li class="verse" id="v5,8-8">
          <ul class="padas">
            <li>pramāṇābhāvanirṇītacaitrābhāvaviśeṣitāt |</li>
            <li>gehāc caitrabahirbhāvasiddhir yā tv iha darśitā || 5,8.8 ||</li>
          </ul>
        </li>
        <li class="verse" id="v5,8-9">
          <ul class="padas">
            <li>tām abhāvotthitām anyām arthāpattim udāharet |</li>
            <li>pakṣadoṣeṣu cānyāsāmudāharaṇavistaraḥ || 5,8.9 ||</li>
          </ul>
        </li>
        <li class="verse" id="v5,8-10">
          <ul class="padas">
            <li>abhāvāvagatāc caitrād bahirbhāvasya sūcanam |</li>
            <li>pakṣadharmādyanaṅgatvād bhinnaivāpy anumānataḥ || 5,8.10 ||</li>
          </ul>
        </li>
        <li class="verse" id="v5,8-11">
          <ul class="padas">
            <li>bahirdeśaviśiṣṭe 'rthe deśe vā tadviśeṣite |</li>
            <li>prameye yo gṛhābhāvaḥ pakṣadharmas tv asau katham || 5,8.11 ||</li>
          </ul>
        </li>
        <li class="verse" id="v5,8-12">
          <ul class="padas">
            <li>tadabhāvaviśiṣṭaṃ tu gṛhaṃ dharmo na kasyacit |</li>
            <li>gṛhābhāvaviśiṣṭas tu tadāsau na pratīyate || 5,8.12 ||</li>
          </ul>
        </li>
        <li class="verse" id="v5,8-13">
          <ul class="padas">
            <li>gamyate tu gṛhaṃ tatra na ca caitraḥ pratīyate |<span class="pb rich-text" data-page="322">(p.322)</span><br class="pb-br rich-text"/></li>
            <li>na cātrādarśanaṃ hetur yathābhāve 'bhidhāsyate || 5,8.13 ||</li>
          </ul>
        </li>
        <li class="verse" id="v5,8-14">
          <ul class="padas">
            <li>tena veśmanyadṛṣṭatvād iti hetur na kalpyate |</li>
            <li>adarśanād abhāve ca prameyasyāvadhārite || 5,8.14 ||</li>
          </ul>
        </li>
        <li class="verse" id="v5,8-15">
          <ul class="padas">
            <li>bahirbhāvamatir nāsau tenādarśanahetukā |</li>
            <li>caitrābhāvasya hetutvaṃ gehe 'bhāvaś ca saṃsthitaḥ || 5,8.15 ||</li>
          </ul>
        </li>
        <li class="verse" id="v5,8-16">
          <ul class="padas">
            <li>pūrvaṃ na cāgṛhītasya dharmiṇaḥ syāt prameyatā |</li>
            <li>na cātra bāhyadeśo vā caitro vā gṛhyate purā || 5,8.16 ||</li>
          </ul>
        </li>
        <li class="verse" id="v5,8-17">
          <ul class="padas">
            <li>nadīpūreṇa yā vṛṣṭir upariṣṭāt pratīyate |</li>
            <li>deśe katham adṛṣṭe tu pakṣadharmatvasambhavaḥ || 5,8.17 ||</li>
          </ul>
        </li>
        <li class="verse" id="v5,8-18">
          <ul class="padas">
            <li>vṛṣṭimatparadeśatvaṃ nadīpuravato 'tra tu |</li>
            <li>deśasya pratipadyante yadvārthāpattir eva sā || 5,8.18 ||<span class="pb rich-text" data-page="323">(p.323)</span><br class="pb-br rich-text"/></li>
          </ul>
        </li>
        <li class="verse" id="v5,8-19">
          <ul class="padas">
            <li>jīvataś ca gṛhābhāvaḥ pakṣadharmo 'tra kalpyate |</li>
            <li>tatsaṃvittir bahirbhāvaṃ na cābuddhvopajāyate || 5,8.19 ||</li>
          </ul>
        </li>
        <li class="verse" id="v5,8-20">
          <ul class="padas">
            <li>agnimattānapekṣā tu dhūmavattā pratīyate |</li>
            <li>na tadgrahaṇavelāyām agnyadhīnaṃ hi kiñcana || 5,8.20 ||</li>
          </ul>
        </li>
        <li class="verse" id="v5,8-21">
          <ul class="padas">
            <li>gehābhāvas tu yaḥ śuddho vidyamānatvavarjitaḥ |</li>
            <li>sa mṛteṣv api dṛṣṭatvād bahirvṛtter na sādhakaḥ || 5,8.21 ||</li>
          </ul>
        </li>
        <li class="verse" id="v5,8-22">
          <ul class="padas">
            <li>vidyamānatvasaṃsṛṣṭagṛhābhāvadhiyānayā |</li>
            <li>gehād utkālitaś caitro vidyate bahir eva hi || 5,8.22 ||</li>
          </ul>
        </li>
        <li class="verse" id="v5,8-23">
          <ul class="padas">
            <li>gehābhāvatvamātraṃ tu yat svatantraṃ pratīyate |</li>
            <li>na tāvatā bahirbhāvaś caitrasyaivāvadhāryate || 5,8.23 ||<span class="pb rich-text" data-page="324">(p.324)</span><br class="pb-br rich-text"/></li>
          </ul>
        </li>
        <li class="verse" id="v5,8-24">
          <ul class="padas">
            <li>siddhe sadbhāvavijñāne gehābhāvadhiyātra tu |</li>
            <li>gehād utkālitā sattā bahir evāvatiṣṭhate || 5,8.24 ||</li>
          </ul>
        </li>
        <li class="verse" id="v5,8-25">
          <ul class="padas">
            <li>tenāsya nirapekṣasya vyabhicāro mṛtādinā |</li>
            <li>yasya tv avyabhicāritvaṃ na tato 'nyat pratīyate || 5,8.25 ||</li>
          </ul>
        </li>
        <li class="verse" id="v5,8-26">
          <ul class="padas">
            <li>tasmāt pratyakṣato gehe caitrābhāve hy abhāvataḥ |</li>
            <li>jñāte yat sattvavijñānaṃ tad evedaṃ bahiḥ sthitam || 5,8.26 ||</li>
          </ul>
        </li>
        <li class="verse" id="v5,8-27">
          <ul class="padas">
            <li>pakṣadharmātmalābhāya bahirbhāvaḥ praveśitaḥ |</li>
            <li>tadviśiṣṭo 'numeyaḥ syāt pakṣadharmānvayādibhiḥ || 5,8.27 ||</li>
          </ul>
        </li>
        <li class="verse" id="v5,8-28">
          <ul class="padas">
            <li>pakṣadharmādivijñānaṃ bahiḥ sambodhato yadi |</li>
            <li>taiś ca tadbodhato 'vaśyam anyonyāśrayatā bhavet || 5,8.28 ||</li>
          </ul>
        </li>
        <li class="verse" id="v5,8-29">
          <ul class="padas">
            <li>anyathānupapattau tu prameyānupraveśitā |</li>
            <li>tādrūpyeṇaiva vijñānān na doṣaḥ pratibhāti naḥ || 5,8.29 ||<span class="pb rich-text" data-page="325">(p.325)</span><br class="pb-br rich-text"/></li>
          </ul>
        </li>
        <li class="verse" id="v5,8-30">
          <ul class="padas">
            <li>avinābhāvitā cātra tadaiva parikalpyate |</li>
            <li>na prāg avadhṛtety evaṃ saty apy eṣā na kāraṇam || 5,8.30 ||</li>
          </ul>
        </li>
        <li class="verse" id="v5,8-31">
          <ul class="padas">
            <li>gṛhābhāvabahirbhāvau na ca dṛṣṭau niyogataḥ |</li>
            <li>sāhitye 'pi pramāṇaṃ ca tayor anyan na vidyate || 5,8.31 ||</li>
          </ul>
        </li>
        <li class="verse" id="v5,8-32">
          <ul class="padas">
            <li>anyathānupapattyaiva hy ekenānyat pratīyate |</li>
            <li>tathā na kalpyate tac cet sāhityaṃ na pratīyate || 5,8.32 ||</li>
          </ul>
        </li>
        <li class="verse" id="v5,8-33">
          <ul class="padas">
            <li>tena sambandhavelāyāṃ sambandhyanyataro dhruvam |</li>
            <li>arthāpattyāvagantavyaḥ paścād asty anumānatā || 5,8.33 ||</li>
          </ul>
        </li>
        <li class="verse" id="v5,8-34">
          <ul class="padas">
            <li>gṛhadvāri sthito yas tu bahirbhāvaṃ prakalpayet |</li>
            <li>yadaikasminn ayaṃ deśe na tadānyatra vidyate || 5,8.34 ||</li>
          </ul>
        </li>
        <li class="verse" id="v5,8-35">
          <ul class="padas">
            <li>tadāpy avidyamānatvaṃ na sarvatra pratīyate |</li>
            <li>na caikadeśe nāstitvād vyāptir hetor bhaviṣyati || 5,8.35 ||<span class="pb rich-text" data-page="326">(p.326)</span><br class="pb-br rich-text"/></li>
          </ul>
        </li>
        <li class="verse" id="v5,8-36">
          <ul class="padas">
            <li>nanv atrāvidyamānatvaṃ gamyate 'nupalabdhitaḥ |</li>
            <li>sā cāprayatnasādhyatvād ekasthasyaiva sidhyati || 5,8.36 ||</li>
          </ul>
        </li>
        <li class="verse" id="v5,8-37">
          <ul class="padas">
            <li>naitayānupalabdhyātra vastvabhāvaḥ pratīyate |</li>
            <li>taddeśāgamanāt sā hi dūrastheṣv asti satsv api || 5,8.37 ||</li>
          </ul>
        </li>
        <li class="verse" id="v5,8-38">
          <ul class="padas">
            <li>gatvā gatvā tu tān deśān yady artho nopalabhyate |</li>
            <li>tato 'nyakāraṇābhāvād asann ity avagamyate || 5,8.38 ||</li>
          </ul>
        </li>
        <li class="verse" id="v5,8-39">
          <ul class="padas">
            <li>nanu cāgnyādyabhāve 'pi dhūmādivyatirekiṇām |</li>
            <li>taddeśāgamanāt spaṣṭo vyatireko na sidhyati || 5,8.39 ||</li>
          </ul>
        </li>
        <li class="verse" id="v5,8-40">
          <ul class="padas">
            <li>yasya vastvantarābhāvaḥ prameyas tasya duṣyati |</li>
            <li>mama tv adṛṣṭamātreṇa gamakaḥ sahacāriṇaḥ || 5,8.40 ||</li>
          </ul>
        </li>
        <li class="verse" id="v5,8-41">
          <ul class="padas">
            <li>nanv evam itaratrāpi sambandho 'nupalabdhitaḥ |</li>
            <li>caitrābhāvasya bhāvena dṛṣṭatvād upapadyate || 5,8.41 ||<span class="pb rich-text" data-page="327">(p.327)</span><br class="pb-br rich-text"/></li>
          </ul>
        </li>
        <li class="verse" id="v5,8-42">
          <ul class="padas">
            <li>sāhitye mitadeśatvāt prasiddhe cāgnidhūmayoḥ |</li>
            <li>vyatirekasya cādṛṣṭer gamakatvaṃ prakalpyate || 5,8.42 ||</li>
          </ul>
        </li>
        <li class="verse" id="v5,8-43">
          <ul class="padas">
            <li>iha sāhityam evedam ekasya sahabhāvinaḥ |</li>
            <li>anantadeśavarttitvān na tāvad upapadyate || 5,8.43 ||</li>
          </ul>
        </li>
        <li class="verse" id="v5,8-44">
          <ul class="padas">
            <li>nanu deśāntaraṃ śūnyaṃ caitreṇaivaṃ pratīyate |</li>
            <li>taddeśavyatiriktatvāt samīpasthitadeśavat || 5,8.44 ||</li>
          </ul>
        </li>
        <li class="verse" id="v5,8-45">
          <ul class="padas">
            <li>viruddhāvyabhicāritvaṃ tadvad eva hi gamyate |</li>
            <li>samīpadeśabhinnatvāt caitrādhiṣṭhitadeśavat || 5,8.45 ||</li>
          </ul>
        </li>
        <li class="verse" id="v5,8-46">
          <ul class="padas">
            <li>puruṣasya tu kārtsnyena yad ekatropalambhanam |</li>
            <li>tasyānyathā na siddhiḥ syād ity anyeṣv asya nāstitā || 5,8.46 ||<span class="pb rich-text" data-page="328">(p.328)</span><br class="pb-br rich-text"/></li>
          </ul>
        </li>
        <li class="verse" id="v5,8-47">
          <ul class="padas">
            <li>tenārthāpattipūrvatvam atra yatra ca kāraṇe |</li>
            <li>kāryādarśanataḥ śakter astitvaṃ sampratīyate || 5,8.47 ||</li>
          </ul>
        </li>
        <li class="verse" id="v5,8-48">
          <ul class="padas">
            <li>kāryasya nanu liṅgatvaṃ na sambandhānapekṣaṇāt |</li>
            <li>dṛṣṭvā sambandhitāṃ caiṣā śaktir gamyeta nānyathā || 5,8.48 ||</li>
          </ul>
        </li>
        <li class="verse" id="v5,8-49">
          <ul class="padas">
            <li>taddarśane tadānīṃ ca pratyakṣāder asambhavāt |</li>
            <li>arthāpatteḥ pramāṇatvaṃ trailakṣaṇyād vinā bhavet || 5,8.49 ||<span class="pb rich-text" data-page="329">(p.329)</span><br class="pb-br rich-text"/></li>
          </ul>
        </li>
        <li class="verse" id="v5,8-50">
          <ul class="padas">
            <li>anumānād abhinnatvān noktau jayaparājayau |</li>
            <li>vadhyaghātakabhāvena yau sarpanakulādiṣu || 5,8.50 ||</li>
          </ul>
        </li>
        <li class="verse" id="v5,8-51">
          <ul class="padas">
            <li>pīno divā na bhuṅkte cety evamādivacaḥ śrutau |</li>
            <li>rātribhojanavijñānaṃ śrutārthāpattir ucyate || 5,8.51 ||</li>
          </ul>
        </li>
        <li class="verse" id="v5,8-52">
          <ul class="padas">
            <li>tām arthagocarāṃ kecid apare śabdagocarām |</li>
            <li>kalpayanty āgamāc cainām abhinnāṃ pratijānate || 5,8.52 ||</li>
          </ul>
        </li>
        <li class="verse" id="v5,8-53">
          <ul class="padas">
            <li>prāyaśaś cānayā vede vyavahāro vyavasthitaḥ |</li>
            <li>so 'vaidikaḥ prasajyeta yady eṣā bhidyate tataḥ || 5,8.53 ||</li>
          </ul>
        </li>
        <li class="verse" id="v5,8-54">
          <ul class="padas">
            <li>vacanasya śrutasyaiva so 'py arthaḥ kaiścid āśritaḥ |</li>
            <li>tadarthopaplutasyānyair iṣṭo vākyāntarasya tu || 5,8.54 ||</li>
          </ul>
        </li>
        <li class="verse" id="v5,8-55">
          <ul class="padas">
            <li>na tāvac chrūyamāṇasya vacaso 'rtho 'yam iṣyate |</li>
            <li>na hy anekārthatā yuktā vākye vācakatā tathā || 5,8.55 ||</li>
          </ul>
        </li>
        <li class="verse" id="v5,8-56">
          <ul class="padas">
            <li>padārthānvayarūpeṇa vākyārtho hi pratīyate |</li>
            <li>na rātryādipadārthaś ca divāvākyena gamyate || 5,8.56 ||<span class="pb rich-text" data-page="330">(p.330)</span><br class="pb-br rich-text"/></li>
          </ul>
        </li>
        <li class="verse" id="v5,8-57">
          <ul class="padas">
            <li>na divādipadārthānāṃ saṃsargo rātribhojanam |</li>
            <li>na bhedo yena tadvākyaṃ tasya syāt pratipādakam || 5,8.57 ||</li>
          </ul>
        </li>
        <li class="verse" id="v5,8-58">
          <ul class="padas">
            <li>anyārthavyāpṛtatvāc ca na dvitīyārthakalpanā |</li>
            <li>tasmād vākyāntareṇāyaṃ buddhisthena pratīyate || 5,8.58 ||</li>
          </ul>
        </li>
        <li class="verse" id="v5,8-59">
          <ul class="padas">
            <li>tasya cāgamikatve 'pi yat tad vākyaṃ pratīyate |</li>
            <li>pramāṇaṃ tasya vaktavyaṃ pratyakṣādiṣu yad bhavet || 5,8.59 ||</li>
          </ul>
        </li>
        <li class="verse" id="v5,8-60">
          <ul class="padas">
            <li>na hy anuccārite vākye pratyakṣaṃ tāvad iṣyate |</li>
            <li>nānumānaṃ na cedaṃ hi dṛṣṭaṃ tena saha kvacit || 5,8.60 ||</li>
          </ul>
        </li>
        <li class="verse" id="v5,8-61">
          <ul class="padas">
            <li>yadi tv anupalabdhe 'pi sambandhe liṅgateṣyate |</li>
            <li>taduccāraṇamātreṇa sarvavākyamatir bhavet || 5,8.61 ||</li>
          </ul>
        </li>
        <li class="verse" id="v5,8-62">
          <ul class="padas">
            <li>na cārthāpattigamyāni sarvaiḥ sarvavacāṃsi hi |</li>
            <li>sambaddhāny upalabdhāni yena teṣv anumā bhavet || 5,8.62 ||</li>
          </ul>
        </li>
        <li class="verse" id="v5,8-63">
          <ul class="padas">
            <li>na ca sattānumānena viśeṣo vānumīyate |<span class="pb rich-text" data-page="331">(p.331)</span><br class="pb-br rich-text"/></li>
            <li>iha vākyaviśeṣasya sattaiva tv avagamyate || 5,8.63 ||</li>
          </ul>
        </li>
        <li class="verse" id="v5,8-64">
          <ul class="padas">
            <li>pūrvasiddhaḥ svatantro 'rthaḥ svatantreṇa viśeṣitaḥ |</li>
            <li>dharmādharmaviśiṣṭo 'tra nānumeyaḥ pratīyate || 5,8.64 ||</li>
          </ul>
        </li>
        <li class="verse" id="v5,8-65">
          <ul class="padas">
            <li>atha śrutasya vākyasya mīyate tadviśiṣṭatā |</li>
            <li>tataḥ pakṣo 'bhyupetaḥ syād aprasiddhaviśeṣaṇaḥ || 5,8.65 ||</li>
          </ul>
        </li>
        <li class="verse" id="v5,8-66">
          <ul class="padas">
            <li>kiñ ca liṅgāntarābhāvād etasya yadi liṅgatā |</li>
            <li>pratijñārthaikadeśatvaṃ padavat te prasajyate || 5,8.66 ||</li>
          </ul>
        </li>
        <li class="verse" id="v5,8-67">
          <ul class="padas">
            <li>tadvad eva nirākāryā vacaso dharmadharmitā |</li>
            <li>nāgṛhīte hi taddharmo gṛhīte nānumeyatā || 5,8.67 ||</li>
          </ul>
        </li>
        <li class="verse" id="v5,8-68">
          <ul class="padas">
            <li>kriyākārakasambandhād ṛte nāsti tu dharmatā |</li>
            <li>avācakatayā caitan na dharmo viṣayātmanā || 5,8.68 ||</li>
          </ul>
        </li>
        <li class="verse" id="v5,8-69">
          <ul class="padas">
            <li>pratīter vācakatvaṃ cet prasaktānekaśaktitā |</li>
            <li>anumāviṣayotthaṃ tu dharmatvaṃ niṣphalaṃ bhavet || 5,8.69 ||</li>
          </ul>
        </li>
        <li class="verse" id="v5,8-70">
          <ul class="padas">
            <li>padārthair api tadvākyaṃ nāsambandhāt pratīyate |<span class="pb rich-text" data-page="332">(p.332)</span><br class="pb-br rich-text"/></li>
            <li>sāmānyānyanyathāsiddher viśeṣaṃ gamayanti hi || 5,8.70 ||</li>
          </ul>
        </li>
        <li class="verse" id="v5,8-71">
          <ul class="padas">
            <li>na tu vākyāntareṇaiṣāṃ vinā kiñcin na sidhyati |</li>
            <li>na cāpy anyaḥ prakāro 'sti tena vākyena saṅgatau || 5,8.71 ||</li>
          </ul>
        </li>
        <li class="verse" id="v5,8-72">
          <ul class="padas">
            <li>athaitad vāci kalpyeta vākyam anyat tathaiva ca |</li>
            <li>prasaṅgāt tatra dūre 'pi nāsambandhāt pramucyate || 5,8.72 ||</li>
          </ul>
        </li>
        <li class="verse" id="v5,8-73">
          <ul class="padas">
            <li>tataś ca prathamād eva varaṃ jñātum asaṅgatāt |</li>
            <li>anvayavyatirekau ca pratiṣedhyau pade yathā || 5,8.73 ||</li>
          </ul>
        </li>
        <li class="verse" id="v5,8-74">
          <ul class="padas">
            <li>śrutavākyena sādṛśyaṃ nāśrutasyāsti kiñcana |</li>
            <li>tasmād anupamānatvam arthasyāpy anayā diśā || 5,8.74 ||</li>
          </ul>
        </li>
        <li class="verse" id="v5,8-75">
          <ul class="padas">
            <li>upamānatvaliṅgatve vākyaṃ prati nivārite |</li>
            <li>arthe 'pi caivam eva syāt,  5,8.75 ||<span class="pb rich-text" data-page="333">(p.333)</span><br class="pb-br rich-text"/>  tasmāt pūrveṣv asambhavaḥ ||</li>
          </ul>
        </li>
        <li class="verse" id="v5,8-76">
          <ul class="padas">
            <li>ataḥ śrutasya vākyasya yad arthapratipādanam |</li>
            <li>tadātmalābha eva syād vinā nety etad iṣyate || 5,8.76 ||</li>
          </ul>
        </li>
        <li class="verse" id="v5,8-77">
          <ul class="padas">
            <li>etadarthād vinā nāyam ity arthaḥ kiṃ na kalpyate |</li>
            <li>vākyārthavac ca kiṃ nāyam āgamārthaḥ pratīyate || 5,8.77 ||</li>
          </ul>
        </li>
        <li class="verse" id="v5,8-78">
          <ul class="padas">
            <li>savikalpakavijñānaiḥ śabdaḥ pūrvaṃ pratīyate |</li>
            <li>labdhaprayojane vākye paraṃ nāgamikaṃ ca naḥ || 5,8.78 ||<span class="pb rich-text" data-page="334">(p.334)</span><br class="pb-br rich-text"/></li>
          </ul>
        </li>
        <li class="verse" id="v5,8-79">
          <ul class="padas">
            <li>nanu cāsati sambandhe sati vānavadhārite |</li>
            <li>gamyajñānam idaṃ vākyaṃ prasajyetāpramāṇakam || 5,8.79 ||</li>
          </ul>
        </li>
        <li class="verse" id="v5,8-80">
          <ul class="padas">
            <li>sambandhasya pramāṇatvaṃ sthitaṃ kiñceśvarājñayā |</li>
            <li>pratyakṣasya pramāṇatvaṃ kathaṃ vā saṅgater vinā || 5,8.80 ||</li>
          </ul>
        </li>
        <li class="verse" id="v5,8-81">
          <ul class="padas">
            <li>astīndriyārthasambandhas tatra cen nānapekṣaṇāt |</li>
            <li>na hi pratyakṣavelāyāṃ sarveṇāsau nirūpyate || 5,8.81 ||</li>
          </ul>
        </li>
        <li class="verse" id="v5,8-82">
          <ul class="padas">
            <li>yenāpi tu nirūpyeta paścād anubhavād asau |</li>
            <li>na syād eva pramāṇāṅgam asatā tulya eva saḥ || 5,8.82 ||</li>
          </ul>
        </li>
        <li class="verse" id="v5,8-83">
          <ul class="padas">
            <li>aprāpyakāriṇī yeṣāṃ cakṣuḥśrotre ca te yathā |</li>
            <li>tajjñānasya pramāṇatvam icchanty evaṃ bhaviṣyati || 5,8.83 ||</li>
          </ul>
        </li>
        <li class="verse" id="v5,8-84">
          <ul class="padas">
            <li>tasmād asattve sattve vā sambandhasya yad eva naḥ |</li>
            <li>jāyetābhaṅguraṃ jñānaṃ tasyaiva syāt pramāṇatā || 5,8.84 ||<span class="pb rich-text" data-page="335">(p.335)</span><br class="pb-br rich-text"/></li>
          </ul>
        </li>
        <li class="verse" id="v5,8-85">
          <ul class="padas">
            <li>na cāpy asyāḥ pramāṇatve kaścid vipratipadyate |</li>
            <li>bhedābhede visaṃvādaḥ kṛtas tatra ca nirṇayaḥ || 5,8.85 ||</li>
          </ul>
        </li>
        <li class="verse" id="v5,8-86">
          <ul class="padas">
            <li>kṛte yatra ca sambandhād buddhir eva na jāyate |</li>
            <li>tatra ki kriyatāṃ so 'pi prāmāṇye naiva kāraṇam || 5,8.86 ||</li>
          </ul>
        </li>
        <li class="verse" id="v5,8-87">
          <ul class="padas">
            <li>smṛtyā śrutir yā parikalpyate 'smin liṅgādibhir yā viniyojikā ca |</li>
            <li>phalādibhir yat paripūraṇaṃ ca sambandhadṛk tatra na kācid asti || 5,8.87 ||</li>
          </ul>
        </li>
        <li class="verse" id="v5,8-88">
          <ul class="padas">
            <li>tat sarvam ityādy asamañjasaṃ syān na cediyaṃ syād anumānato 'nyā |</li>
            <li>evaṃsvabhāvāpy anumānaśabdaṃ labheta ced asti yathepsitaṃ naḥ || 5,8.88 ||</li>
          </ul>
        </li>
      </ul>
      <h1 id="5,9_abhāvapariccheda_ABH">§ 5,9 abhāvapariccheda ABH</h1>
      <ul class="verses">
        <li class="verse" id="v5,9-1">
          <ul class="padas">
            <li>pramāṇapañcakaṃ yatra vasturūpe na jāyate |<span class="pb rich-text" data-page="336">(p.336)</span><br class="pb-br rich-text"/></li>
            <li>vastusattāvabodhārthaṃ tatrābhāvapramāṇatā || 5,9.1 ||</li>
          </ul>
        </li>
        <li class="verse" id="v5,9-2">
          <ul class="padas">
            <li>vastvasaṅkarasiddhiś ca tatprāmāṇyasamāśrayā |</li>
            <li>kṣīre dadhyādi yan nāsti prāgabhāvaḥ sa ucyate || 5,9.2 ||</li>
          </ul>
        </li>
        <li class="verse" id="v5,9-3">
          <ul class="padas">
            <li>nāstitā payaso dadhni pradhvaṃsābhāva iṣyate |</li>
            <li>gavi yo 'śvādyabhāvas tu so 'nyonyābhāva ucyate || 5,9.3 ||</li>
          </ul>
        </li>
        <li class="verse" id="v5,9-4">
          <ul class="padas">
            <li>śiraso 'vayavā nimnā vṛddhikāṭhinyavarjitāḥ |</li>
            <li>śaśaśṛṅgādirūpeṇa so 'tyantābhāva ucyate || 5,9.4 ||</li>
          </ul>
        </li>
        <li class="verse" id="v5,9-5">
          <ul class="padas">
            <li>kṣīre dadhi bhaved evaṃ dadhni kṣīraṃ ghaṭe paṭaḥ |</li>
            <li>śaśe śṛṅgaṃ pṛthivyādau caitanyaṃ mūrtir ātmani || 5,9.5 ||</li>
          </ul>
        </li>
        <li class="verse" id="v5,9-6">
          <ul class="padas">
            <li>apsu gandho rasaś cāgnau vāyau rūpeṇa tau saha |</li>
            <li>vyomni saṃsparśitā te ca na ced asya pramāṇatā || 5,9.6 ||</li>
          </ul>
        </li>
        <li class="verse" id="v5,9-7">
          <ul class="padas">
            <li>na ca syād vyavahāro 'yaṃ kāraṇādivibhāgataḥ |</li>
            <li>prāgabhāvādibhedena nābhāvo bhidyate yadi || 5,9.7 ||</li>
          </ul>
        </li>
        <li class="verse" id="v5,9-8">
          <ul class="padas">
            <li>na cāvastuna ete syur bhedās tenāsya vastutā |<span class="pb rich-text" data-page="337">(p.337)</span><br class="pb-br rich-text"/></li>
            <li>kāryādīnām abhāvaḥ ko yo 'bhāvaḥ kāraṇāditaḥ || 5,9.8 ||</li>
          </ul>
        </li>
        <li class="verse" id="v5,9-9">
          <ul class="padas">
            <li>yadvānuvṛttivyāvṛttibuddhigrāhyo yatas tv ayam |</li>
            <li>tasmād gavādivad vastu, prameyatvāc ca gamyate || 5,9.9 ||</li>
          </ul>
        </li>
        <li class="verse" id="v5,9-10">
          <ul class="padas">
            <li>na caupacārikatvaṃ vā bhrāntir vāpi yadṛcchayā |</li>
            <li>bhavaty ato na sāmānyaviśeṣātmakatā mṛṣā || 5,9.10 ||</li>
          </ul>
        </li>
        <li class="verse" id="v5,9-11">
          <ul class="padas">
            <li>pratyakṣāder anutpattiḥ pramāṇābhāva ucyate |</li>
            <li>sātmanaḥ pariṇāmo vā vijñānaṃ vākyavastuni || 5,9.11 ||</li>
          </ul>
        </li>
        <li class="verse" id="v5,9-12">
          <ul class="padas">
            <li>svarūpapararūpābhyāṃ nityaṃ sadasadātmake |</li>
            <li>vastuni jñāyate kaiś cid rūpaṃ kiñ cit kadā cana || 5,9.12 ||<span class="pb rich-text" data-page="338">(p.338)</span><br class="pb-br rich-text"/></li>
          </ul>
        </li>
        <li class="verse" id="v5,9-13">
          <ul class="padas">
            <li>yasya yatra yadodbhūtir jighṛkṣā vopajāyate |</li>
            <li>cetyate 'nubhavas tasy tena ca vyapadiśyate || 5,9.13 ||</li>
          </ul>
        </li>
        <li class="verse" id="v5,9-14">
          <ul class="padas">
            <li>tasyopakārakatvena varttate 'śastadetaraḥ |</li>
            <li>ubhayor api saṃvittāv ubhayānugamo 'sti hi || 5,9.14 ||</li>
          </ul>
        </li>
        <li class="verse" id="v5,9-15">
          <ul class="padas">
            <li>ayam eveti yo hy eṣa bhāve bhavati nirṇayaḥ |</li>
            <li>naiṣa vastvantarābhāvasaṃvittyanugamād ṛte || 5,9.15 ||<span class="pb rich-text" data-page="339">(p.339)</span><br class="pb-br rich-text"/></li>
          </ul>
        </li>
        <li class="verse" id="v5,9-16">
          <ul class="padas">
            <li>nāstīty api ca saṃvittir na vastvanugamād ṛte |</li>
            <li>jñānaṃ na jāyate kiñ cid upaṣṭambhanavarjitam || 5,9.16 ||</li>
          </ul>
        </li>
        <li class="verse" id="v5,9-17">
          <ul class="padas">
            <li>pratyakṣādyavatāras tu bhāvāṃśo gṛhyate yadā |</li>
            <li>vyāpāras tadanutpatter abhāvāṃśe jighṛkṣite || 5,9.17 ||</li>
          </ul>
        </li>
        <li class="verse" id="v5,9-18">
          <ul class="padas">
            <li>na tāvad indriyair eṣā nāstīty utpadyate matiḥ |<span class="pb rich-text" data-page="340">(p.340)</span><br class="pb-br rich-text"/></li>
            <li>bhāvāṃśenaiva saṃyogo yogyatvādindriyasya hi || 5,9.18 ||</li>
          </ul>
        </li>
        <li class="verse" id="v5,9-19">
          <ul class="padas">
            <li>nanu bhāvād abhinnatvāt samprayogo 'sti tena ca |</li>
            <li>na hy atyantam abhedo 'sti rūpādivad ihāpi naḥ || 5,9.19 ||</li>
          </ul>
        </li>
        <li class="verse" id="v5,9-20">
          <ul class="padas">
            <li>dharmayor bheda iṣṭo hi dharmyabhede 'pi naḥ sthite |</li>
            <li>udbhavābhibhavātmatvād grahaṇaṃ cāvatiṣṭhate || 5,9.20 ||</li>
          </ul>
        </li>
        <li class="verse" id="v5,9-21">
          <ul class="padas">
            <li>idam eva nimittaṃ ca vivekasya pratīyate |</li>
            <li>bhāvābhāvadhiyor akṣaiḥ sambandho 'kṣānapekṣaṇam || 5,9.21 ||</li>
          </ul>
        </li>
        <li class="verse" id="v5,9-22">
          <ul class="padas">
            <li>rūpāder api bhedaṃ ca ke cid grāhakabhedataḥ |</li>
            <li>varṇayanti yathaikasya puṃsaḥ putrādirūpatām || 5,9.22 ||</li>
          </ul>
        </li>
        <li class="verse" id="v5,9-23">
          <ul class="padas">
            <li>buddhimātrakṛto bhedo rūpādau nityam eva hi |<span class="pb rich-text" data-page="341">(p.341)</span><br class="pb-br rich-text"/></li>
            <li>na ca deśādyabhinnānāṃ samudāyāvakalanā || 5,9.23 ||</li>
          </ul>
        </li>
        <li class="verse" id="v5,9-24">
          <ul class="padas">
            <li>sadguṇadravyarūpeṇa rūpāder ekateṣyate |</li>
            <li>svarūpāpekṣayā caiṣāṃ parasparavibhinnatā || 5,9.24 ||</li>
          </ul>
        </li>
        <li class="verse" id="v5,9-25">
          <ul class="padas">
            <li>yadi tadvadapekṣātra na syād bhedo 'tra naiva hi |</li>
            <li>sadasadrūpatā buddher bhaved anyataratra naḥ || 5,9.25 ||</li>
          </ul>
        </li>
        <li class="verse" id="v5,9-26">
          <ul class="padas">
            <li>tatsambandhe sad ityevaṃ tadrūpatvaṃ pratīyate |</li>
            <li>nāsty atredam itīdaṃ tu tadasaṃyogahetukam || 5,9.26 ||<span class="pb rich-text" data-page="342">(p.342)</span><br class="pb-br rich-text"/></li>
          </ul>
        </li>
        <li class="verse" id="v5,9-27">
          <ul class="padas">
            <li>gṛhītvā vastusadbhāvaṃ smṛtvā ca pratiyoginam |</li>
            <li>mānasaṃ nāstitājñānaṃ jāyate 'kṣānapekṣaṇāt || 5,9.27 ||<span class="pb rich-text" data-page="343">(p.343)</span><br class="pb-br rich-text"/></li>
          </ul>
        </li>
        <li class="verse" id="v5,9-28">
          <ul class="padas">
            <li>svarūpamātraṃ dṛṣṭvāpi paścāt kiñ cit smarann api |</li>
            <li>tatrānyanāstitāṃ pṛṣṭas tadaiva pratipadyate || 5,9.28 ||</li>
          </ul>
        </li>
        <li class="verse" id="v5,9-29">
          <ul class="padas">
            <li>na cāpy atrānumānatvaṃ liṅgābhāvāt pratīyate |</li>
            <li>bhāvāṃśo nanu liṅgaṃ syāt, tadānīṃ nājighṛkṣaṇāt || 5,9.29 ||</li>
          </ul>
        </li>
        <li class="verse" id="v5,9-30">
          <ul class="padas">
            <li>abhāvāvagater janma bhāvāṃśe hy ajighṛkṣite |<span class="pb rich-text" data-page="344">(p.344)</span><br class="pb-br rich-text"/></li>
            <li>tasmin pratīyamāne tu nābhāve jāyate matiḥ || 5,9.30 ||</li>
          </ul>
        </li>
        <li class="verse" id="v5,9-31">
          <ul class="padas">
            <li>na caiṣa prakṣadharmatvaṃ padavat pratipadyate |</li>
            <li>saha sarvair abhāvaiś ca bhāvo naikāntato gataḥ || 5,9.31 ||</li>
          </ul>
        </li>
        <li class="verse" id="v5,9-32">
          <ul class="padas">
            <li>kva cid bhāve 'pi sadbhāvo jñāto yasya kadā cana |</li>
            <li>tasyābhāvo 'pi tatraiva kadā cid avagamyate || 5,9.32 ||</li>
          </ul>
        </li>
        <li class="verse" id="v5,9-33">
          <ul class="padas">
            <li>yatrāpy adṛṣṭapūrvatvaṃ yadabhāvasya tatra ca |</li>
            <li>tadabhāvamatir dṛṣṭā sambandhe 'kṣānapekṣayā || 5,9.33 ||</li>
          </ul>
        </li>
        <li class="verse" id="v5,9-34">
          <ul class="padas">
            <li>kasya cid yadi bhāvasya syād abhāvena kena cit |</li>
            <li>sambandhadarśanam, tatra sarvamānaṃ prasajyate || 5,9.34 ||</li>
          </ul>
        </li>
        <li class="verse" id="v5,9-35">
          <ul class="padas">
            <li>gṛhīte 'pi ca bhāvāṃśe naivābhāve 'nyavastunaḥ |</li>
            <li>sarvatra matir ityevaṃ vyabhicārād aliṅgatā || 5,9.35 ||<span class="pb rich-text" data-page="345">(p.345)</span><br class="pb-br rich-text"/></li>
          </ul>
        </li>
        <li class="verse" id="v5,9-36">
          <ul class="padas">
            <li>sambandhe gṛhyamāṇe ca sambandhigrahaṇaṃ dhruvam |</li>
            <li>tatrābhāvamatiḥ kena pramāṇopajāyate || 5,9.36 ||</li>
          </ul>
        </li>
        <li class="verse" id="v5,9-37">
          <ul class="padas">
            <li>tadānīṃ na hi liṅgena sambandhigrahaṇaṃ bhavet |</li>
            <li>tatrāvaśyam abhāvasya pramāṇāntarato gatiḥ || 5,9.37 ||</li>
          </ul>
        </li>
        <li class="verse" id="v5,9-38">
          <ul class="padas">
            <li>pratyakṣāder anutpattir na tu liṅgaṃ bhaviṣyati |</li>
            <li>na viśeṣaṇasambandhas tasyāḥ sāmānyato bhavet || 5,9.38 ||</li>
          </ul>
        </li>
        <li class="verse" id="v5,9-39">
          <ul class="padas">
            <li>na cāpy abhāvasāmānye pramāṇam upajāyate |</li>
            <li>vyabhicārād viśeṣās tu pratīyeran kathaṃ tayā || 5,9.39 ||<span class="pb rich-text" data-page="346">(p.346)</span><br class="pb-br rich-text"/></li>
          </ul>
        </li>
        <li class="verse" id="v5,9-40">
          <ul class="padas">
            <li>na cānavagataṃ liṅgaṃ gṛhyate ced asāv api |</li>
            <li>abhāvatvād abhāvena gṛhyetānyena hetunā || 5,9.40 ||</li>
          </ul>
        </li>
        <li class="verse" id="v5,9-41">
          <ul class="padas">
            <li>sa cānyena grahītavyo nāgṛhīte hi liṅgatā |</li>
            <li>tadgṛhītir hi liṅgena syād anyenety anantatā || 5,9.41 ||</li>
          </ul>
        </li>
        <li class="verse" id="v5,9-42">
          <ul class="padas">
            <li>liṅgābhāve tathaiva syād anavastheyam ity ataḥ |</li>
            <li>kvāpy asya syāt pramāṇatvaṃ liṅgatvena vinā dhruvam || 5,9.42 ||</li>
          </ul>
        </li>
        <li class="verse" id="v5,9-43">
          <ul class="padas">
            <li>nāstīti dhīḥ phalaṃ caiṣā pratyakṣāder ajanmanaḥ |</li>
            <li>tasyaiva ca pramāṇatvam ānantaryāt pratīyate || 5,9.43 ||</li>
          </ul>
        </li>
        <li class="verse" id="v5,9-44">
          <ul class="padas">
            <li>trilakṣaṇena yā buddhir janyate sānumeṣyate |</li>
            <li>na cānutpattirūpasya kāraṇāpekṣitā kva cit || 5,9.44 ||</li>
          </ul>
        </li>
        <li class="verse" id="v5,9-45">
          <ul class="padas">
            <li>mānaṃ katham abhāvaś cet, prameyaṃ cāsya kīdṛśam |</li>
            <li>meyo yadvadabhavo hi mānam apy evam iṣyatām || 5,9.45 ||<span class="pb rich-text" data-page="347">(p.347)</span><br class="pb-br rich-text"/></li>
          </ul>
        </li>
        <li class="verse" id="v5,9-46">
          <ul class="padas">
            <li>bhāvātmake tathā meye nābhāvasya pramāṇatā |</li>
            <li>tathābhāvaprameye 'pi na bhāvasya pramāṇatā || 5,9.46 ||</li>
          </ul>
        </li>
        <li class="verse" id="v5,9-47">
          <ul class="padas">
            <li>bhāvātmakasya mānatvaṃ na ca rājājñayā sthitam |</li>
            <li>paricchedaphalatvād dhi prāmāṇyaṃ syād dvayor api || 5,9.47 ||</li>
          </ul>
        </li>
        <li class="verse" id="v5,9-48">
          <ul class="padas">
            <li>yadi cāsya pramāṇatvam abhāvatvena neṣyate |</li>
            <li>vastunaḥ kāraṇatvaṃ hi dṛṣṭam ity abhimānitā || 5,9.48 ||</li>
          </ul>
        </li>
        <li class="verse" id="v5,9-49">
          <ul class="padas">
            <li>na liṅgatvaprameyatve bhavetāṃ tadvad eva hi |</li>
            <li>tathā sati ca pūrvokto vyavahāro na sidhyati || 5,9.49 ||</li>
          </ul>
        </li>
        <li class="verse" id="v5,9-50">
          <ul class="padas">
            <li>pramāṇānām anutpatter nābhāvasyāpi dharmatā |</li>
            <li>yatrābhāvo 'sti tenāsyāḥ sambandho naiva vidyate || 5,9.50 ||</li>
          </ul>
        </li>
        <li class="verse" id="v5,9-51">
          <ul class="padas">
            <li>yo na sannihitas tatra tasya dharmo bhaved iyam |</li>
            <li>na ca tasya prameyatvaṃ dharmadharmitvavarjanāt || 5,9.51 ||<span class="pb rich-text" data-page="348">(p.348)</span><br class="pb-br rich-text"/></li>
          </ul>
        </li>
        <li class="verse" id="v5,9-52">
          <ul class="padas">
            <li>abhāvena tu sambandho bhavet tadviṣayatvataḥ |</li>
            <li>tajjānād viṣayatvaṃ ca jñāne meyaṃ na vidyate || 5,9.52 ||</li>
          </ul>
        </li>
        <li class="verse" id="v5,9-53">
          <ul class="padas">
            <li>saṃyogasamavāyādisambandho naiva vidyate |</li>
            <li>nāgṛhīte hi dharmatvaṃ gṛhīte siddhasādhanam || 5,9.53 ||</li>
          </ul>
        </li>
        <li class="verse" id="v5,9-54">
          <ul class="padas">
            <li>abhāvaśabdavācyatvāt pratyakṣādeś ca bhidyate |</li>
            <li>pramāṇānām abhāvo hi prameyāṇām abhāvavat || 5,9.54 ||</li>
          </ul>
        </li>
        <li class="verse" id="v5,9-55">
          <ul class="padas">
            <li>abhāvo vā pramāṇena svānurūpeṇa mīyate |</li>
            <li>prameyatvād yathā bhāvas tasmād bhāvātmakāt pṛthak || 5,9.55 ||</li>
          </ul>
        </li>
        <li class="verse" id="v5,9-56">
          <ul class="padas">
            <li>karmāṇi sarvāṇi phalaiḥ samastaiḥ sarvair yathāvac ca yadaṅgakāṇḍaiḥ |</li>
            <li>na saṅgatānīha parasparaṃ ca nāṅgaṃ tadetat prabhavaṃ kratūnām || 5,9.56 ||</li>
          </ul>
        </li>
        <li class="verse" id="v5,9-57">
          <ul class="padas">
            <li>yuktyāgamābhyām iti tarkito 'yaṃ pramāṇaṣaṭkaṃ pravibhajya bhāṣye |</li>
            <li>tato 'dhikaṃ yad dvayam iṣṭam anyair bhedo na tasyety api siddham etat || 5,9.57 ||<span class="pb rich-text" data-page="349">(p.349)</span><br class="pb-br rich-text"/></li>
          </ul>
        </li>
        <li class="verse" id="v5,9-58">
          <ul class="padas">
            <li>iha bhavati śatādau sambhavādyāsahasrānmatir aviyutabhāvāt sānumānād abhinnā |</li>
            <li>jagati bahu na tathyaṃ nityam aitihyam uktaṃ bhavati tu yadi satyaṃ nāgamād bhidyate tat || 5,9.58 ||</li>
          </ul>
        </li>
      </ul>
      <h1 id="5,10_citrākṣepavāda_CAV">§ 5,10 citrākṣepavāda CAV</h1>
      <ul class="verses">
        <li class="verse" id="v5,10-1">
          <ul class="padas">
            <li>paralokaphalāḥ pūrvam ākṣiptāś codanāḥ paraiḥ |</li>
            <li>idānīm aihikākṣepaḥ,  5,10.1 ||<span class="pb rich-text" data-page="350">(p.350)</span><br class="pb-br rich-text"/>  sūtrakāreṇa codyate ||</li>
          </ul>
        </li>
        <li class="verse" id="v5,10-2">
          <ul class="padas">
            <li>citrāpaśuphalatvādiviṣayāś codaṇā mṛṣā |</li>
            <li>pratyakṣādyadhikāre 'pi tair arthāsaṅgatir yataḥ || 5,10.2 ||</li>
          </ul>
        </li>
        <li class="verse" id="v5,10-3">
          <ul class="padas">
            <li>yadīdṛk tanmṛṣā dṛṣṭaṃ vipralipsor yathā vacaḥ |</li>
            <li>nadītīre phalānīti tatrādṛśyāni tāni cet || 5,10.3 ||</li>
          </ul>
        </li>
        <li class="verse" id="v5,10-4">
          <ul class="padas">
            <li>na vā paśuphalā citrā svakāle tadadānaḥ |</li>
            <li>snānabhujyādivat te 'pi tatsādhyā na bhavanti vā || 5,10.4 ||</li>
          </ul>
        </li>
        <li class="verse" id="v5,10-5">
          <ul class="padas">
            <li>tadutpattāvasadbhāvāt svarge tṛptisukhādivat |</li>
            <li>vaidharmyeṇobhayatrāpi bhavetāṃ sukham ardane || 5,10.5 ||</li>
          </ul>
        </li>
        <li class="verse" id="v5,10-6">
          <ul class="padas">
            <li>ānantaryam ayuktaṃ cet, <span class="pb rich-text" data-page="351">(p.351)</span><br class="pb-br rich-text"/>  na sāmarthyāvabodhanāt |</li>
            <li>śabdaikadeśabhūtena tena tat pratipāditam || 5,10.6 ||</li>
          </ul>
        </li>
        <li class="verse" id="v5,10-7">
          <ul class="padas">
            <li>kālāntarānupādānāt karmasvābhāvyato 'pi ca |</li>
            <li>codyamānasya citrāder ānantaryaṃ viśeṣaṇam || 5,10.7 ||</li>
          </ul>
        </li>
        <li class="verse" id="v5,10-8">
          <ul class="padas">
            <li>atra tāvadasaṃvādo virodhaś cottarasya tu |</li>
            <li>svargayānaviruddho hi bhasmībhāvo 'tra dṛśyate || 5,10.8 ||</li>
          </ul>
        </li>
        <li class="verse" id="v5,10-9">
          <ul class="padas">
            <li>yajñāyudhivaco mithyā pratyakṣeṇa virodhataḥ |</li>
            <li>sādharmyeṇa śilāvākyaṃ vaidharmyeṇāptabhāṣitam || 5,10.9 ||</li>
          </ul>
        </li>
        <li class="verse" id="v5,10-10">
          <ul class="padas">
            <li>śarīrād yadi cānyaḥ syān nāsau yajñāyudhī bhavet |</li>
            <li>na cāsya yajamānatvaṃ sadbhāvo 'pi ca durlabhaḥ || 5,10.10 ||<span class="pb rich-text" data-page="352">(p.352)</span><br class="pb-br rich-text"/></li>
          </ul>
        </li>
        <li class="verse" id="v5,10-11">
          <ul class="padas">
            <li>yadi syād vidhiśabdo 'tra naivādarśanato bhavet |</li>
            <li>viśeṣo 'syeti bhedena nopāttaṃ syād idaṃ tataḥ || 5,10.11 ||</li>
          </ul>
        </li>
        <li class="verse" id="v5,10-12">
          <ul class="padas">
            <li>vidhiśabde bhaviṣyattvaṃ phalasya parikalpya hi |</li>
            <li>virodhaparihāraḥ syād vartamāne 'pi nāsty asau || 5,10.12 ||</li>
          </ul>
        </li>
        <li class="verse" id="v5,10-13">
          <ul class="padas">
            <li>phalaṃ ca na bhaved evaṃ bhasmībhāvād vidhāv api |</li>
            <li>tatsāmarthyena yā cānyā kalpanā tāṃ niṣedhati || 5,10.13 ||</li>
          </ul>
        </li>
        <li class="verse" id="v5,10-14">
          <ul class="padas">
            <li>prāyaś caivamprakāratvam arthavādeṣu dṛśyate |</li>
            <li>mantreṣu ceti te sarve pakṣīkāryāḥ prayatnaḥ || 5,10.14 ||</li>
          </ul>
        </li>
        <li class="verse" id="v5,10-15">
          <ul class="padas">
            <li>evaṃ saty agnihotrādivākyeṣv api mṛṣārthatā |</li>
            <li>vedavākyaikadeśatvāc citrādivacaneṣv api || 5,10.15 ||</li>
          </ul>
        </li>
      </ul>
      <h1 id="5,11_sambandhākṣepavāda_SAV">§ 5,11 sambandhākṣepavāda SAV</h1>
      <ul class="verses">
        <li class="verse" id="v5,11-1">
          <ul class="padas">
            <li>svapakṣasādhanaṃ tāvat na mṛṣā vaidikaṃ vacaḥ |</li>
            <li>svārthe vaktranapekṣatvāt padārthapadabuddhivat || 5,11.1 ||</li>
          </ul>
        </li>
        <li class="verse" id="v5,11-2">
          <ul class="padas">
            <li>tatkṛtaḥ pratyayaḥ samyaṅ nityavākyodbhavatvataḥ |</li>
            <li>vākyabuddhivad eva atra pūrvoktāś cāpi hetavaḥ || 5,11.2 ||</li>
          </ul>
        </li>
        <li class="verse" id="v5,11-3">
          <ul class="padas">
            <li>nityān śabdārthasambandhānāśrityoktena hetunā |</li>
            <li>svataḥ prāmāṇyasiddhyartham aprāmāṇye nir kṛte || 5,11.3 ||</li>
          </ul>
        </li>
        <li class="verse" id="v5,11-4">
          <ul class="padas">
            <li>asambandhodbhavatvena paro mithyātvam abravīt |</li>
            <li>sambandho 'sti ca nityaś cety uktam autpattikādinā || 5,11.4 ||</li>
          </ul>
        </li>
        <li class="verse" id="v5,11-5">
          <ul class="padas">
            <li>mithyā tv asya nirāsārthaṃ tatparair neṣyate dvayam |</li>
            <li>naiva cāsty atra sambandhaḥ kṛtako veti vakṣyate || 5,11.5 ||<span class="pb rich-text" data-page="354">(p.354)</span><br class="pb-br rich-text"/></li>
          </ul>
        </li>
        <li class="verse" id="v5,11-6">
          <ul class="padas">
            <li>asambhavena śeṣāṇāṃ saṃśleṣaḥ pariśiṣyate |</li>
            <li>asminn eva ca sambandhe pratītir laukiko dhruvā || 5,11.6 ||</li>
          </ul>
        </li>
        <li class="verse" id="v5,11-7">
          <ul class="padas">
            <li>tanniṣedhamataḥ prāha na śabdo 'rthena saṅgataḥ |</li>
            <li>taddeśānantarādṛṣṭer vindhyo himavatā yathā || 5,11.7 ||</li>
          </ul>
        </li>
        <li class="verse" id="v5,11-8">
          <ul class="padas">
            <li>evam artho dvayaṃ vāpi sādhanīyam asaṅgatam |</li>
            <li>kṣuretyādi ca siddhyarthahetor uktam athāparaḥ || 5,11.8 ||</li>
          </ul>
        </li>
        <li class="verse" id="v5,11-9">
          <ul class="padas">
            <li>śaktirūpaṃ gṛhītvāha saṃśleṣo yadi vāryate |</li>
            <li>sambandhasiddhasādhyatvam atha sambandhamātrakam || 5,11.9 ||</li>
          </ul>
        </li>
        <li class="verse" id="v5,11-10">
          <ul class="padas">
            <li>pitāputrādisambandhair anekāntaḥ prasajyate |</li>
            <li>ekabhūmyādisambandhād dṛṣṭānte sādhyahīnatā || 5,11.10 ||</li>
          </ul>
        </li>
        <li class="verse" id="v5,11-11">
          <ul class="padas">
            <li>vācyavācakasambandhaniṣedhe lokabādhanam |</li>
            <li>virodhaś ca svavākyena na hi sambandhavarjitaiḥ || 5,11.11 ||</li>
          </ul>
        </li>
        <li class="verse" id="v5,11-12">
          <ul class="padas">
            <li>pratijñārthaṃ padaiḥ śākyaḥ pratīpādayituṃ paraḥ |</li>
            <li>abhidhānakriyāyāṃ hi karmatvaṃ vācyasaṃśritam || 5,11.12 ||</li>
          </ul>
        </li>
        <li class="verse" id="v5,11-13">
          <ul class="padas">
            <li>śabdānāṃ karaṇatvaṃ vā kartṛtvaṃ vā nirūpitam |<span class="pb rich-text" data-page="355">(p.355)</span><br class="pb-br rich-text"/></li>
            <li>pratipattāv upādānāt sāhitye ca vivakṣite || 5,11.13 ||</li>
          </ul>
        </li>
        <li class="verse" id="v5,11-14">
          <ul class="padas">
            <li>niyamyate yadekasyāṃ sambandhaḥ so 'rthaśabdayoḥ |</li>
            <li>tatra yady apy asambandhaḥ kārakāṇāṃ parasparam || 5,11.14 ||</li>
          </ul>
        </li>
        <li class="verse" id="v5,11-15">
          <ul class="padas">
            <li>tathāpi yatkriyā tasyām upakāryopakāritā |</li>
            <li>sa kriyāsaṅgateḥ paścāt sambandhaḥ kīrtyate tayoḥ || 5,11.15 ||<span class="pb rich-text" data-page="356">(p.356)</span><br class="pb-br rich-text"/></li>
          </ul>
        </li>
        <li class="verse" id="v5,11-16">
          <ul class="padas">
            <li>na cātrāpy avinābhāva upayogīti sādhitam |</li>
            <li>saṃjñeti gamakatvaṃ cen na tadaṅgam iyaṃ bhavet || 5,11.16 ||</li>
          </ul>
        </li>
        <li class="verse" id="v5,11-17">
          <ul class="padas">
            <li>gamayantīṃ śrutiṃ dṛṣṭvā kalpyate vyavahārataḥ |</li>
            <li>na caiṣā gamayatyarthaṃ sambandhe 'navadhārite || 5,11.17 ||</li>
          </ul>
        </li>
        <li class="verse" id="v5,11-18">
          <ul class="padas">
            <li>tasmād gamakatā paścād dhūmāder iva jāyate |</li>
            <li>sānaṅgaṃ tadvad eva syād neyaṃ dhūmādibhiḥ samā || 5,11.18 ||</li>
          </ul>
        </li>
        <li class="verse" id="v5,11-19">
          <ul class="padas">
            <li>nirūpite 'vinābhāve tatra tatkāritā hy asau |</li>
            <li>gamakatvena pūrvaṃ ca tatra notpadyate matiḥ || 5,11.19 ||</li>
          </ul>
        </li>
        <li class="verse" id="v5,11-20">
          <ul class="padas">
            <li>iha vācakatāyāḥ prāṅ nāvinābhāvitāmatiḥ |</li>
            <li>yad eva ceha sambandhaṃ vṛddhebhyaḥ pratipadyate || 5,11.20 ||</li>
          </ul>
        </li>
        <li class="verse" id="v5,11-21">
          <ul class="padas">
            <li>tadaiva gamako 'syāyam iti nānyasvarūpataḥ |</li>
            <li>kathayanti kva cit tāvad boddhavyo 'smād ayaṃ tv iti || 5,11.21 ||</li>
          </ul>
        </li>
        <li class="verse" id="v5,11-22">
          <ul class="padas">
            <li>kva cid vācaka ity evaṃ vācyo 'yam iti cocyate |</li>
            <li>kva cid uccaritācchabdād dṛṣṭvārthaviṣayāṃ kriyām || 5,11.22 ||<span class="pb rich-text" data-page="357">(p.357)</span><br class="pb-br rich-text"/></li>
          </ul>
        </li>
        <li class="verse" id="v5,11-23">
          <ul class="padas">
            <li>keṣāñ cit tatra boddhṛtvam anumānāt pratīyate |</li>
            <li>etenāsmād yataḥ śabdād artho 'yam avadhāritaḥ || 5,11.23 ||</li>
          </ul>
        </li>
        <li class="verse" id="v5,11-24">
          <ul class="padas">
            <li>tena nūnam imau siddhau vācyavācakaśaktikau |</li>
            <li>itthaṃ vācakatā siddhā saṅkīrṇāpi tataḥ param || 5,11.24 ||</li>
          </ul>
        </li>
        <li class="verse" id="v5,11-25">
          <ul class="padas">
            <li>anvayavyatirekābhyāṃ niṣkṛṣṭe 'rthe niyamyate |</li>
            <li>bahujātiguṇadravyakarmabhedāvalamvinaḥ || 5,11.25 ||</li>
          </ul>
        </li>
        <li class="verse" id="v5,11-26">
          <ul class="padas">
            <li>pratyayāt sahasā jātā śrautalākṣaṇikātmakāt |</li>
            <li>na lokaḥ kāranābhāvān nirdhārayitum icchati || 5,11.26 ||</li>
          </ul>
        </li>
        <li class="verse" id="v5,11-27">
          <ul class="padas">
            <li>balābalādisiddhyarthaṃ vākyajñāstu viviñcate |</li>
            <li>kakṣāntaritasāmānyaviśeṣeṣu hi durbalaḥ || 5,11.27 ||</li>
          </ul>
        </li>
        <li class="verse" id="v5,11-28">
          <ul class="padas">
            <li>sāmānyavacanaḥ śabdo jāyate lakṣaṇābālāt |</li>
            <li>tenāvaśyaṃ vivektavyaṃ jāyate lakṣaṇābalāt || 5,11.28 ||</li>
          </ul>
        </li>
        <li class="verse" id="v5,11-29">
          <ul class="padas">
            <li>kiyad vā nityasambandhād abhidheyena lakṣyate |<span class="pb rich-text" data-page="358">(p.358)</span><br class="pb-br rich-text"/></li>
            <li>tatra prayogabāhulyāt tadviśeṣeṣv asatsv api || 5,11.29 ||</li>
          </ul>
        </li>
        <li class="verse" id="v5,11-30">
          <ul class="padas">
            <li>prayogāt parasāmānye sati vācyaprayogataḥ |</li>
            <li>sāsnādyekārthasambandhigotvamātrasya vācakaḥ || 5,11.30 ||</li>
          </ul>
        </li>
        <li class="verse" id="v5,11-31">
          <ul class="padas">
            <li>gośabda iti vijñānam anvayavyatirekajam |</li>
            <li>tasmād gamakataivādau abhidhāyakatā punaḥ || 5,11.31 ||</li>
          </ul>
        </li>
        <li class="verse" id="v5,11-32">
          <ul class="padas">
            <li>tannimitteti sambandhaḥ saṃjñāsaṃjñitvalakṣaṇaḥ |</li>
            <li>sambandhaniyamo 'yaṃ tu yā 'vinābhāvitocyate || 5,11.32 ||<span class="pb rich-text" data-page="359">(p.359)</span><br class="pb-br rich-text"/></li>
          </ul>
        </li>
        <li class="verse" id="v5,11-33">
          <ul class="padas">
            <li>sambandhagrahaṇāt pūrva yasmān na gamayaty ataḥ |</li>
            <li>gavāder nābhidhāśaktir devadattapade yathā || 5,11.33 ||</li>
          </ul>
        </li>
        <li class="verse" id="v5,11-34">
          <ul class="padas">
            <li>yathaiva gamakaḥ śabdo vyavahārāt pratīyate |</li>
            <li>tathaiva śaktivijñānaṃ tasyopāyo 'vagamyate || 5,11.34 ||</li>
          </ul>
        </li>
        <li class="verse" id="v5,11-35">
          <ul class="padas">
            <li>svarūpagrahaṇaṃ cāsya yathā vyāpriyate phale |</li>
            <li>tathā sambandhivijñānaṃ nāśaktis tatkṛtā bhavet || 5,11.35 ||</li>
          </ul>
        </li>
        <li class="verse" id="v5,11-36">
          <ul class="padas">
            <li>yatsādhakatamatvena kasya cit kiñ cid ucyate |</li>
            <li>tasyānugrāhakāpekṣā na svaśaktivighātinī || 5,11.36 ||</li>
          </ul>
        </li>
        <li class="verse" id="v5,11-37">
          <ul class="padas">
            <li>na hi tat kāraṇaṃ loke vede vā kiñ cid īdṛśam |</li>
            <li>itikartavyatāsādhye yasya nānugrahe 'rthitā || 5,11.37 ||</li>
          </ul>
        </li>
        <li class="verse" id="v5,11-38">
          <ul class="padas">
            <li>pratyātmaniyatatvāc ca yathaiva karaṇaṃ bhavet |</li>
            <li>bāhyāntaravibhāgena kva cit syād vā vivakṣayā || 5,11.38 ||</li>
          </ul>
        </li>
        <li class="verse" id="v5,11-39">
          <ul class="padas">
            <li>udvigno hy andhakāreṇa kaś cid evaṃ bravīty api |</li>
            <li>kiṃ cakṣuṣā mamaitena dṛṣṭaṃ dīpena yanmayā || 5,11.39 ||<span class="pb rich-text" data-page="360">(p.360)</span><br class="pb-br rich-text"/></li>
          </ul>
        </li>
        <li class="verse" id="v5,11-40">
          <ul class="padas">
            <li>nityavṛttau tu nāndhānāṃ dṛṣṭir dīpaśatair api |</li>
            <li>rūpādidarśane yasmāt tasmāc cakṣuḥ prakāśakam || 5,11.40 ||</li>
          </ul>
        </li>
        <li class="verse" id="v5,11-41">
          <ul class="padas">
            <li>śarīrātmamanoyogād asādhāraṇātābalāt |</li>
            <li>vijñānāsattibhāvāc ca cakṣuḥ kāraṇam iṣyate || 5,11.41 ||</li>
          </ul>
        </li>
        <li class="verse" id="v5,11-42">
          <ul class="padas">
            <li>tathaivehāpi sambandhajñānam aṅgaṃ prasiddhitaḥ |</li>
            <li>gauravāt karaṇatvena mataṃ cet kena vāryate || 5,11.42 ||</li>
          </ul>
        </li>
        <li class="verse" id="v5,11-43">
          <ul class="padas">
            <li>yathā cakṣur itīdaṃ tu vyabhicāritvam ucyate |</li>
            <li>devadatte 'pi cāvyaktāṃ śaktim icchanti yuktitaḥ || 5,11.43 ||</li>
          </ul>
        </li>
        <li class="verse" id="v5,11-44">
          <ul class="padas">
            <li>prakāśe 'vasthite bāhye nāndho rūpaṃ pratīyate |</li>
            <li>phalānantaryataś cāpi cakṣuḥ karaṇam iṣyate || 5,11.44 ||</li>
          </ul>
        </li>
        <li class="verse" id="v5,11-45">
          <ul class="padas">
            <li>puruṣādhīnavijñānas tebhyaḥ prāganirūpitaḥ |</li>
            <li>yaḥ saṃjñāsaṃjñisambandhaḥ sa ceṣṭaś ced dhruvaṃ kṛtaḥ || 5,11.45 ||<span class="pb rich-text" data-page="361">(p.361)</span><br class="pb-br rich-text"/></li>
          </ul>
        </li>
        <li class="verse" id="v5,11-46">
          <ul class="padas">
            <li>bhinnadeśādyadhiṣṭhānād yathā rajjughaṭādiṣu |</li>
            <li>samaṃ nāsty anayoḥ kiñ cit tenāsaṅgatatā svataḥ || 5,11.46 ||</li>
          </ul>
        </li>
      </ul>
      <h1 id="5,12_sphoṭavāda_SPH">§ 5,12 sphoṭavāda SPH</h1>
      <ul class="verses">
        <li class="verse" id="v5,12-1">
          <ul class="padas">
            <li>ādhārātmani viñāte sukham ādheyabodhanam |</li>
            <li>tasyaiva tāvat prastāvād atha gaur ity ato 'bravīt || 5,12.1 ||</li>
          </ul>
        </li>
        <li class="verse" id="v5,12-2">
          <ul class="padas">
            <li>pratyakṣe 'pi visaṃvādo yeṣāṃ kaḥ svayam uttaram |</li>
            <li>tebhyo dadyād iti jñātvā vṛddhānāṃ matam abravīt || 5,12.2 ||<span class="pb rich-text" data-page="362">(p.362)</span><br class="pb-br rich-text"/></li>
          </ul>
        </li>
        <li class="verse" id="v5,12-3">
          <ul class="padas">
            <li>tatrārthapratyayadvāraṃ kṛtaṃ śabdanirūpaṇam |</li>
            <li>yair āsatāṃ tu te tāvat pratyakṣeṇa parīkṣyate || 5,12.3 ||</li>
          </ul>
        </li>
        <li class="verse" id="v5,12-4">
          <ul class="padas">
            <li>pratyakṣaṃ nāsamarthaṃ nastena cārthe 'vadhārite |</li>
            <li>na hetur balavān anyaḥ parīkṣyeta yatas tataḥ || 5,12.4 ||</li>
          </ul>
        </li>
        <li class="verse" id="v5,12-5">
          <ul class="padas">
            <li>tasmāc chrotraparicchinno yady arthaṃ gamayen na vā |</li>
            <li>sarvathā tasya śabdatvaṃ lokasiddhaṃ na hīyate || 5,12.5 ||</li>
          </ul>
        </li>
        <li class="verse" id="v5,12-6">
          <ul class="padas">
            <li>yadi tv arthagatau śaktir na syād asya tataḥ punaḥ |</li>
            <li>vastvantaraṃ prakalpyeta vinā śabdaprasiddhitaḥ || 5,12.6 ||</li>
          </ul>
        </li>
        <li class="verse" id="v5,12-7">
          <ul class="padas">
            <li>agnyādīn gamayanto 'pi śabdā dhūmādayo na hi |</li>
            <li>na vā 'pratyāyakatvāt syād ekavarṇeṣv aśabdatā || 5,12.7 ||</li>
          </ul>
        </li>
        <li class="verse" id="v5,12-8">
          <ul class="padas">
            <li>na ca prāgarthavijñānāś chotragrāhye na śabdadhīḥ |</li>
            <li>na cārthajñānataḥ paścād aśrautre 'pi ca śabdatā || 5,12.8 ||</li>
          </ul>
        </li>
        <li class="verse" id="v5,12-9">
          <ul class="padas">
            <li>parasparānapekṣāś ca śrotrabuddhyā svarūpataḥ |</li>
            <li>varṇā evāvagamyante na pūrvāparavastunī || 5,12.9 ||<span class="pb rich-text" data-page="363">(p.363)</span><br class="pb-br rich-text"/></li>
          </ul>
        </li>
        <li class="verse" id="v5,12-10">
          <ul class="padas">
            <li>alpīyasāpi yatnena śabdam uccaritaṃ matiḥ |</li>
            <li>yadi vā gṛhṇāti varṇaṃ vā sakalaṃ sphuṭam || 5,12.10 ||</li>
          </ul>
        </li>
        <li class="verse" id="v5,12-11">
          <ul class="padas">
            <li>pṛthaṅ na copalabhyante varṇasyāvayavāḥ kva cit |</li>
            <li>na ca varṇeṣv anusyūtā dṛśyante tantuvat paṭe || 5,12.11 ||</li>
          </ul>
        </li>
        <li class="verse" id="v5,12-12">
          <ul class="padas">
            <li>teṣām anupalabdheś ca na jñātā liṅgasaṅgatiḥ |</li>
            <li>nāgamas tatparaś cāsti nādṛṣṭe copamā kva cit || 5,12.12 ||</li>
          </ul>
        </li>
        <li class="verse" id="v5,12-13">
          <ul class="padas">
            <li>na cāpy anupapattiḥ syād varṇasyāvayavair vinā |</li>
            <li>yathānyāvayavānāṃ hi vināpy avayavāntaraiḥ || 5,12.13 ||</li>
          </ul>
        </li>
        <li class="verse" id="v5,12-14">
          <ul class="padas">
            <li>pratyakṣeṇāvabuddhaś ca varṇo 'vayavavarjitaḥ |</li>
            <li>kiṃ na syād, vyomavac cātra liṅgaṃ tadrahitā matiḥ || 5,12.14 ||</li>
          </ul>
        </li>
        <li class="verse" id="v5,12-15">
          <ul class="padas">
            <li>tadvac cāsyaikabuddhitvād deśabhede 'py abhinnatā |</li>
            <li>nanu bhedamatir na syāt,  5,12.15 ||<span class="pb rich-text" data-page="364">(p.364)</span><br class="pb-br rich-text"/>  tavāpy ekatvadhīḥ kutaḥ ||</li>
          </ul>
        </li>
        <li class="verse" id="v5,12-16">
          <ul class="padas">
            <li>sāmānyeṣu mamaikā dhīs tadvyaktiṣu ca bhedadhīḥ |</li>
            <li>na hīṣṭaṃ bhedamātraṃ hi na syād ekatvadhīr yataḥ || 5,12.16 ||</li>
          </ul>
        </li>
        <li class="verse" id="v5,12-17">
          <ul class="padas">
            <li>vyaktes tāvan na sāmānyaṃ bhinnarūpaṃ pratīyate |</li>
            <li>varṇeṣv anyatra śabdatvān nānyac ced varṇa eva saḥ || 5,12.17 ||</li>
          </ul>
        </li>
        <li class="verse" id="v5,12-18">
          <ul class="padas">
            <li>sa eveti matir nāpi sādṛśyam, na ca tat kva cit |</li>
            <li>vināvayavasāmānyād varṇeṣv avayavā na ca || 5,12.18 ||</li>
          </ul>
        </li>
        <li class="verse" id="v5,12-19">
          <ul class="padas">
            <li>pratyakṣaviṣayatvāc ca nānyāpoho 'pi yujyate |</li>
            <li>vācakaś cātra liṅgaṃ vā na tadānīṃ pratīyate || 5,12.19 ||</li>
          </ul>
        </li>
        <li class="verse" id="v5,12-20">
          <ul class="padas">
            <li>gakārādiṣu sāmānyaṃ śabdatvaṃ kalpyate yathā |</li>
            <li>gotvaṃ ca śābaleyādau tathaitat kiṃ na kalpyate || 5,12.20 ||</li>
          </ul>
        </li>
        <li class="verse" id="v5,12-21">
          <ul class="padas">
            <li>śābaleyagakāradīn niṣpannān vyaktirūpataḥ |</li>
            <li>sāmānyadhīr na gṛhṇātīty ato jātir apīṣyate || 5,12.21 ||</li>
          </ul>
        </li>
        <li class="verse" id="v5,12-22">
          <ul class="padas">
            <li>na tu drutādibhede 'pi niṣpannā sampratīyate |</li>
            <li>gavyaktyantaravyāvṛttā gavyaktir aparā sphuṭā || 5,12.22 ||</li>
          </ul>
        </li>
        <li class="verse" id="v5,12-23">
          <ul class="padas">
            <li>tenaikatvena varṇasya buddhir ekopajāyate |<span class="pb rich-text" data-page="365">(p.365)</span><br class="pb-br rich-text"/></li>
            <li>viśeṣabuddhisadbhāvo bhaved vyañjakabhedataḥ || 5,12.23 ||</li>
          </ul>
        </li>
        <li class="verse" id="v5,12-24">
          <ul class="padas">
            <li>yathaiva tava gatvādi gamyamānaṃ drutādibhiḥ |</li>
            <li>viśeṣair api nānekam evaṃ varṇo 'pi no bhavet || 5,12.24 ||</li>
          </ul>
        </li>
        <li class="verse" id="v5,12-25">
          <ul class="padas">
            <li>tvayāpi vyañjakavyaktibhedād bhedo 'bhyupeyate |</li>
            <li>mamāpi vyañjakair nādair bhedabuddhir bhaviṣyati || 5,12.25 ||</li>
          </ul>
        </li>
        <li class="verse" id="v5,12-26">
          <ul class="padas">
            <li>tena yat prārthyate jāte tad varṇād eva labhyate |</li>
            <li>vyaktilabhyaṃ ca nādebhya iti gatvādidhīr yathā || 5,12.26 ||</li>
          </ul>
        </li>
        <li class="verse" id="v5,12-27">
          <ul class="padas">
            <li>kalpayitvāpi tatpaścād vibhutvaikatvanityatāḥ |</li>
            <li>pratyekavṛttitā cāsya bhaveyur mahataḥ śramāt || 5,12.27 ||</li>
          </ul>
        </li>
        <li class="verse" id="v5,12-28">
          <ul class="padas">
            <li>dvayasiddhas tu varṇātmā nityatvādi yathaiva ca |</li>
            <li>kalpitasyeṣyate tadvat siddhasyaivābhyupeyatām || 5,12.28 ||<span class="pb rich-text" data-page="366">(p.366)</span><br class="pb-br rich-text"/></li>
          </ul>
        </li>
        <li class="verse" id="v5,12-29">
          <ul class="padas">
            <li>pratyekasamavāye ca kleśo naiva bhaviṣyati |</li>
            <li>vyañjaneṣu ca dhībhedo naiva tādṛk pratīyate || 5,12.29 ||</li>
          </ul>
        </li>
        <li class="verse" id="v5,12-30">
          <ul class="padas">
            <li>dṛśyate 'janurāgeṇa bhedo yo nāma, tatra naḥ |</li>
            <li>vivedo 'sty eva na hy eṣa kevalānāṃ pratīyate || 5,12.30 ||</li>
          </ul>
        </li>
        <li class="verse" id="v5,12-31">
          <ul class="padas">
            <li>akṣv apy evaṃ paropādhir drutādipratyayo yathā |</li>
            <li>varṇā ''śritatvād varṇatvavyañjanapratyayo yathā || 5,12.31 ||</li>
          </ul>
        </li>
        <li class="verse" id="v5,12-32">
          <ul class="padas">
            <li>gakāro 'tyantaniṣkṛṣṭagatvādhāro na gamyate |</li>
            <li>gānyabuddhyanirūpyatvāt paraiḥ kalpitagatvavat || 5,12.32 ||</li>
          </ul>
        </li>
        <li class="verse" id="v5,12-33">
          <ul class="padas">
            <li>avastutvena sādhyatvān niṣedhād dhetusādhyayoḥ |</li>
            <li>sapakṣe 'nyatarāsiddhir na doṣāyātra jāyate || 5,12.33 ||</li>
          </ul>
        </li>
        <li class="verse" id="v5,12-34">
          <ul class="padas">
            <li>varṇatvāc cāpi sādhyo 'yaṃ yakārādivad eva ca |</li>
            <li>vyatirekasya cādṛṣṭer nātra dṛṣṭaṃ nirvartakam || 5,12.34 ||<span class="pb rich-text" data-page="367">(p.367)</span><br class="pb-br rich-text"/></li>
          </ul>
        </li>
        <li class="verse" id="v5,12-35">
          <ul class="padas">
            <li>gotvādivāraṇe tv eva dṛṣṭabādhaḥ sphuṭo bhavet |</li>
            <li>nānyathā hi matis tatra syāt sāmānyaviśeṣayoḥ || 5,12.35 ||</li>
          </ul>
        </li>
        <li class="verse" id="v5,12-36">
          <ul class="padas">
            <li>na cāpy atraikavastutve bhedo vyañjakabhedataḥ |</li>
            <li>na piṇḍavyatirekeṇa vyañjako 'tra dhvanir yathā || 5,12.36 ||</li>
          </ul>
        </li>
        <li class="verse" id="v5,12-37">
          <ul class="padas">
            <li>piṇḍavyaṅgyaiva gotvādir jātir nityaṃ pratīyate |</li>
            <li>tena bhinneṣu piṇḍeṣu jātir ekā pratīyate || 5,12.37 ||</li>
          </ul>
        </li>
        <li class="verse" id="v5,12-38">
          <ul class="padas">
            <li>nanu yasya dvayaṃ śrotraṃ tasya buddhidvayaṃ bhavet |</li>
            <li>bhavato 'tīndriyatvāt tu kathaṃ nādair viśeṣadhīḥ || 5,12.38 ||</li>
          </ul>
        </li>
        <li class="verse" id="v5,12-39">
          <ul class="padas">
            <li>nādena saṃskṛtāc chrotrād yadā śabdaḥ pratīyate |</li>
            <li>tadupaśleṣas tat asya bodhaṃ ke cit pracakṣate || 5,12.39 ||</li>
          </ul>
        </li>
        <li class="verse" id="v5,12-40">
          <ul class="padas">
            <li>naiva vā grahaṇaṃ teṣāṃ śabde buddhis tu tadvaśāt |<span class="pb rich-text" data-page="368">(p.368)</span><br class="pb-br rich-text"/></li>
            <li>saṃskārānukṛteḥ so 'pi mahatvādyavabudhyate || 5,12.40 ||</li>
          </ul>
        </li>
        <li class="verse" id="v5,12-41">
          <ul class="padas">
            <li>madhuraṃ tiktarūpeṇa śvetaṃ pītatayā tathā |</li>
            <li>gṛhṇanti pittadoṣeṇa viṣayaṃ bhrāntacetasaḥ || 5,12.41 ||</li>
          </ul>
        </li>
        <li class="verse" id="v5,12-42">
          <ul class="padas">
            <li>tathā vegena dhāvanto nāvyārūḍhāś ca gacchataḥ |</li>
            <li>parvatādīn vijānanti bhrameṇa bhramataś ca tān || 5,12.42 ||</li>
          </ul>
        </li>
        <li class="verse" id="v5,12-43">
          <ul class="padas">
            <li>maṇḍūkavasayāktākṣā vaṃśānuragabuddhibhiḥ |</li>
            <li>vyaktyalpatvamahattvābhyāṃ sāmānyaṃ ca tadāśrtayam || 5,12.43 ||</li>
          </ul>
        </li>
        <li class="verse" id="v5,12-44">
          <ul class="padas">
            <li>gṛhṇanti yadvadetāni nimittagrahaṇād vinā |</li>
            <li>vyañjakasthamabudhvaiva vyaṅgye bhrāntir bhaviṣyati || 5,12.44 ||</li>
          </ul>
        </li>
        <li class="verse" id="v5,12-45">
          <ul class="padas">
            <li>varṇāntaratvam evāhuḥ ke cid dīrghapluptādiṣu |</li>
            <li>na hi drutādivat tatra prayoho nāntarīyakaḥ || 5,12.45 ||</li>
          </ul>
        </li>
        <li class="verse" id="v5,12-46">
          <ul class="padas">
            <li>tathā ca sati sāmānyaṃ triṣvatvaṃ kaiś cid iṣyate |</li>
            <li>sāmānyakalpanā tv anyair na yuktety abhidhīyate || 5,12.46 ||<span class="pb rich-text" data-page="369">(p.369)</span><br class="pb-br rich-text"/></li>
          </ul>
        </li>
        <li class="verse" id="v5,12-47">
          <ul class="padas">
            <li>atvam ity ucyamānaṃ hi na dīrghaplutayor bhavet |</li>
            <li>ātvaṃ na hrasvaplutayos traimātryaṃ na ca pūrvayoḥ || 5,12.47 ||</li>
          </ul>
        </li>
        <li class="verse" id="v5,12-48">
          <ul class="padas">
            <li>sarvasādhāraṇatvena tad vijñātuṃ na śakyate |</li>
            <li>pratyekaṃ śābaleyādirūpe gotvaṃ yathā sphuṭam || 5,12.48 ||</li>
          </ul>
        </li>
        <li class="verse" id="v5,12-49">
          <ul class="padas">
            <li>avarṇakulaśabdo 'pi sthānasāmyād vanādivat |</li>
            <li>samudāyārthavācīti na jātivacano bhavet || 5,12.49 ||</li>
          </ul>
        </li>
        <li class="verse" id="v5,12-50">
          <ul class="padas">
            <li>svato hrasvādibhedas tu nityavāde virudhyate |</li>
            <li>sarvadā yasya sadbhāvaḥ sa kathaṃ mātrikaḥ svayam || 5,12.50 ||</li>
          </ul>
        </li>
        <li class="verse" id="v5,12-51">
          <ul class="padas">
            <li>tasmād uccāraṇaṃ tasya mātrākālaṃ pratīyate |</li>
            <li>dvimātraṃ vā trimātraṃ ā na varṇo mātrikaḥ svayam || 5,12.51 ||</li>
          </ul>
        </li>
        <li class="verse" id="v5,12-52">
          <ul class="padas">
            <li>dīrghāder nanv anaṅgatvaṃ vācakādharmato bhavet |</li>
            <li>itthaṃ pratīyamānāḥ syur varṇā na pratipādakāḥ || 5,12.52 ||</li>
          </ul>
        </li>
        <li class="verse" id="v5,12-53">
          <ul class="padas">
            <li>yādṛśāt pūrvadṛṣṭo 'sāv artho gamyate tādṛśāt |</li>
            <li>bhrāntyā kathaṃ pratītiś cet,  5,12.53 ||<span class="pb rich-text" data-page="370">(p.370)</span><br class="pb-br rich-text"/>  nāsāv artham iti prati ||</li>
          </ul>
        </li>
        <li class="verse" id="v5,12-54">
          <ul class="padas">
            <li>yathāśvādijavaḥ puṃsāṃ kāryāṅgatvaṃ prakalpayet |</li>
            <li>paradharmo 'pi varṇānāṃ dhvanidharmās tathaiva naḥ || 5,12.54 ||</li>
          </ul>
        </li>
        <li class="verse" id="v5,12-55">
          <ul class="padas">
            <li>nanu dīrghādyanityatvād anityo vācako bhavet |</li>
            <li>ānupūrvīvad evāsya parihāro bhaviṣyati || 5,12.55 ||</li>
          </ul>
        </li>
        <li class="verse" id="v5,12-56">
          <ul class="padas">
            <li>tathodāttādibhedānāṃ saṃskāravaśagā matiḥ |</li>
            <li>teṣāṃ dīrghādivad bhedo na kadā cit pratīyate || 5,12.56 ||</li>
          </ul>
        </li>
        <li class="verse" id="v5,12-57">
          <ul class="padas">
            <li>tatraikavarṇarūpatve bhedo 'pi syād drutādivat |<span class="pb rich-text" data-page="371">(p.371)</span><br class="pb-br rich-text"/></li>
            <li>nātra varṇāntaravyaktir iva dhvanyantarodbhavaḥ || 5,12.57 ||</li>
          </ul>
        </li>
        <li class="verse" id="v5,12-58">
          <ul class="padas">
            <li>ta eva mṛdutīvratvaśīghratvādisamanvitāḥ |</li>
            <li>abhede cāpi varṇasya dhvanīnāṃ dviprakāratā || 5,12.58 ||</li>
          </ul>
        </li>
        <li class="verse" id="v5,12-59">
          <ul class="padas">
            <li>ke cit svarūpabodhārthāḥ ke cid bodhānuvartinaḥ |</li>
            <li>yugapatkramarūpeṇa saṃskārotpādahetavaḥ || 5,12.59 ||</li>
          </ul>
        </li>
        <li class="verse" id="v5,12-60">
          <ul class="padas">
            <li>tatra dīrghādibodhaḥ syāt pūrveṣāṃ pracayo yadā |</li>
            <li>varṇātmaiva hi kālena tāvatā taiḥ pratīyate || 5,12.60 ||</li>
          </ul>
        </li>
        <li class="verse" id="v5,12-61">
          <ul class="padas">
            <li>yugapatpracitais taiś ca syād udāttādikalpanā |</li>
            <li>pracaye tv itareṣāṃ syād vatibhedo drutādikaḥ || 5,12.61 ||<span class="pb rich-text" data-page="372">(p.372)</span><br class="pb-br rich-text"/></li>
          </ul>
        </li>
        <li class="verse" id="v5,12-62">
          <ul class="padas">
            <li>varṇātmanyavabuddhe 'pi tadrūpām eva te matim |</li>
            <li>śanair utpādayanti, iti nānyo varṇaḥ pratīyate || 5,12.62 ||</li>
          </ul>
        </li>
        <li class="verse" id="v5,12-63">
          <ul class="padas">
            <li>vyaktyākṛtikṛto bhedo yady apy ekāntato bhavet |</li>
            <li>varṇeṣu jaimineḥ pakṣas tathāpi na virudhyate || 5,12.63 ||</li>
          </ul>
        </li>
        <li class="verse" id="v5,12-64">
          <ul class="padas">
            <li>nityatvayatnaḥ sarvo 'pi gatvādiṣu bhaviṣyati |</li>
            <li>gakārādivacaś caitat teṣv eva na virotsyate || 5,12.64 ||</li>
          </ul>
        </li>
        <li class="verse" id="v5,12-65">
          <ul class="padas">
            <li>vicchinnayatnavyaṅgyaiś ca nityaiḥ sarvagatair api |</li>
            <li>vyatiriktapadārambho varṇair nātropapadyate || 5,12.65 ||</li>
          </ul>
        </li>
        <li class="verse" id="v5,12-66">
          <ul class="padas">
            <li>anārabdhe ca gośabde gośabdatvaṃ kathaṃ bhavet |</li>
            <li>varṇasāmānyavac cāpi na tatkalpanam arhati || 5,12.66 ||<span class="pb rich-text" data-page="373">(p.373)</span><br class="pb-br rich-text"/></li>
          </ul>
        </li>
        <li class="verse" id="v5,12-67">
          <ul class="padas">
            <li>varṇātmanām abhedāc ca siddhā sāmānyadhīr api |</li>
            <li>samudāyo 'pi tebhyo 'syo vāraṇīyo 'nayā diśā || 5,12.67 ||</li>
          </ul>
        </li>
        <li class="verse" id="v5,12-68">
          <ul class="padas">
            <li>abhedasamudāyas tu teṣāṃ dharmo na duṣyati |</li>
            <li>teṣām asti hi sāmarthyam arthapratyāyanaṃ prati || 5,12.68 ||</li>
          </ul>
        </li>
        <li class="verse" id="v5,12-69">
          <ul class="padas">
            <li>yāvanto yādṛśo ye ca yadarthapratipādane |</li>
            <li>varṇāḥ prajñātasāmarthyāste tathivāvabodhakāḥ || 5,12.69 ||</li>
          </ul>
        </li>
        <li class="verse" id="v5,12-70">
          <ul class="padas">
            <li>teṣāṃ tu guṇabhūtānām arthapratyāyanaṃ prati |</li>
            <li>sāhityam ekakartrādikramaś cāpi vivakṣitaḥ || 5,12.70 ||</li>
          </ul>
        </li>
        <li class="verse" id="v5,12-71">
          <ul class="padas">
            <li>kartraikatve nimitte ca krame sati niyāmakam |</li>
            <li>prayuñjānasya yat pūrvaṃ vṛddhebhyaḥ kramadarśanam || 5,12.71 ||<span class="pb rich-text" data-page="374">(p.374)</span><br class="pb-br rich-text"/></li>
          </ul>
        </li>
        <li class="verse" id="v5,12-72">
          <ul class="padas">
            <li>yaugapadyaṃ tv aśakyatvān naiva teṣām ihāśritam |</li>
            <li>kartṛbhedaś ca tatra syāt, na caivaṃ dṛśyate 'bhidhā || 5,12.72 ||</li>
          </ul>
        </li>
        <li class="verse" id="v5,12-73">
          <ul class="padas">
            <li>yugapad dṛśyasāmarthyā naiva śaktāḥ krame yathā |</li>
            <li>bhāvās tathā krame śaktā yaugapadye na śaknuyuḥ || 5,12.73 ||</li>
          </ul>
        </li>
        <li class="verse" id="v5,12-74">
          <ul class="padas">
            <li>dṛṣṭaś ca pūrṇamāsādeḥ kramaḥ saṃhatyakāriṇaḥ |</li>
            <li>abhyāsānāṃ ca loke 'pi svādhyāyagrahaṇādiṣu || 5,12.74 ||</li>
          </ul>
        </li>
        <li class="verse" id="v5,12-75">
          <ul class="padas">
            <li>sādhanāditrayāṇāṃ ca vyāpārasyaikakālatā |</li>
            <li>sarvatrāstīti neha syād upālambhaḥ kramaṃ prati || 5,12.75 ||</li>
          </ul>
        </li>
        <li class="verse" id="v5,12-76">
          <ul class="padas">
            <li>niṣpannā eva dṛśyante vyāpārāḥ sarva eva hi |</li>
            <li>sūkṣmā vyāpārabhedās tu dṛśyate na kadā cana || 5,12.76 ||<span class="pb rich-text" data-page="375">(p.375)</span><br class="pb-br rich-text"/></li>
          </ul>
        </li>
        <li class="verse" id="v5,12-77">
          <ul class="padas">
            <li>ekasādhanasāṃsthāś ca vyāpārāvayavā yadā |</li>
            <li>svarūpato nirīkṣyante yaugapadyam asat tadā || 5,12.77 ||</li>
          </ul>
        </li>
        <li class="verse" id="v5,12-78">
          <ul class="padas">
            <li>kiṃ punar bahavo bhinnā bhinnasādhanasaṃśritāḥ |</li>
            <li>bhaveyur yaugapadyena vyāpārāḥ kramavartinaḥ || 5,12.78 ||</li>
          </ul>
        </li>
        <li class="verse" id="v5,12-79">
          <ul class="padas">
            <li>yadā tv ādyaparispandād prabhṛtyā phalalābhataḥ |</li>
            <li>kriyā pūrvaparībhūtā lakṣyate varttate tadā || 5,12.79 ||</li>
          </ul>
        </li>
        <li class="verse" id="v5,12-80">
          <ul class="padas">
            <li>tenātrāpi vivakṣātaḥ prabhṛtyā 'rthāvabodhanāt |</li>
            <li>sākalyenekṣyamāṇe syād vyāpāre varttamānatā || 5,12.80 ||</li>
          </ul>
        </li>
        <li class="verse" id="v5,12-81">
          <ul class="padas">
            <li>pratyekaṃ ye punas tatra vyāpārās tannirūpaṇam |</li>
            <li>phalāniṣpattito na syān nāstitvaṃ na ca tāvatā || 5,12.81 ||</li>
          </ul>
        </li>
        <li class="verse" id="v5,12-82">
          <ul class="padas">
            <li>phalānumeyatāyāṃ ca vyāpārasya phalaṃ prati |</li>
            <li>kārakāṇāṃ yathāsthānaṃ vyāpāre vartamānatā || 5,12.82 ||<span class="pb rich-text" data-page="376">(p.376)</span><br class="pb-br rich-text"/></li>
          </ul>
        </li>
        <li class="verse" id="v5,12-83">
          <ul class="padas">
            <li>avaśyam bhāvinī nityaṃ pratyāsattiś ca kasya cit |</li>
            <li>na tāvatā vyapetatvāt itareṣām anaṅgatā || 5,12.83 ||</li>
          </ul>
        </li>
        <li class="verse" id="v5,12-84">
          <ul class="padas">
            <li>dvyantaraikāntaratvena gakārau kārayor dhruvam |</li>
            <li>arthaṃ pratyāyane śaktis tatra sthau gamakau yataḥ || 5,12.84 ||</li>
          </ul>
        </li>
        <li class="verse" id="v5,12-85">
          <ul class="padas">
            <li>yathā visarjanīyasya vyavadhāne na śaktatā |</li>
            <li>tathaivetarayoḥ śaktir ānantarye na vidyate || 5,12.85 ||</li>
          </ul>
        </li>
        <li class="verse" id="v5,12-86">
          <ul class="padas">
            <li>na ca yatraikaśo 'śaktis tatra sarveṣv aśaktatā |</li>
            <li>tathā hy aṅgāni dṛśyante śālyādivahanādiṣu || 5,12.86 ||</li>
          </ul>
        </li>
        <li class="verse" id="v5,12-87">
          <ul class="padas">
            <li>śaktis tatrāsti kā cid dhi vahane sā samṛddhyate |</li>
            <li>saṅghātena tu varṇānāṃ pratyekaṃ kā cidīkṣyate || 5,12.87 ||</li>
          </ul>
        </li>
        <li class="verse" id="v5,12-88">
          <ul class="padas">
            <li>na hy arthāvayavaḥ kaś cit pratyekaṃ taiḥ pratīyate |</li>
            <li>samastasyātha vā kaś cid bodhaleśo 'tra jāyate || 5,12.88 ||</li>
          </ul>
        </li>
        <li class="verse" id="v5,12-89">
          <ul class="padas">
            <li>rathasyāpi tu yat kāryaṃ śālyādivahanaṃ na tat |<span class="pb rich-text" data-page="377">(p.377)</span><br class="pb-br rich-text"/></li>
            <li>pratyekaṃ dṛśyate kiñ cin manāg api yathehitam || 5,12.89 ||</li>
          </ul>
        </li>
        <li class="verse" id="v5,12-90">
          <ul class="padas">
            <li>atha yatkiñcid ucyeta vahane tad ihāpi naḥ |</li>
            <li>svātmapratyayahetutvaṃ varṇeṣv arthe 'pi vā kva cit || 5,12.90 ||</li>
          </ul>
        </li>
        <li class="verse" id="v5,12-91">
          <ul class="padas">
            <li>yasyānavayavaḥ sphoṭo vyajyate varṇabuddhibhiḥ |</li>
            <li>so 'pi paryanuyogena vaivaitena vimucyate || 5,12.91 ||</li>
          </ul>
        </li>
        <li class="verse" id="v5,12-92">
          <ul class="padas">
            <li>tatrāpi prativarṇaṃ hi padasphoṭo na gamyate |</li>
            <li>na cāvayavaśo vyaktis tadabhāvān na cātra śrīḥ || 5,12.92 ||</li>
          </ul>
        </li>
        <li class="verse" id="v5,12-93">
          <ul class="padas">
            <li>pratyekaṃ cāpy aśaktānāṃ samudāye 'py aśaktayā |</li>
            <li>tatra yaḥ parihāras te sa no 'trāpi bhaviṣyati || 5,12.93 ||<span class="pb rich-text" data-page="378">(p.378)</span><br class="pb-br rich-text"/></li>
          </ul>
        </li>
        <li class="verse" id="v5,12-94">
          <ul class="padas">
            <li>sadbhāvavyatirekau ca tathāvayavavarjanam |</li>
            <li>tavādhikaṃ bhavet tasmād yatno 'sāv arthabuddhiṣu || 5,12.94 ||</li>
          </ul>
        </li>
        <li class="verse" id="v5,12-95">
          <ul class="padas">
            <li>nānyathānupapattiś ca bhaved arthamatiṃ prati |</li>
            <li>tad evāsyā nimittaṃ syāj jāyate yadanantaram || 5,12.95 ||</li>
          </ul>
        </li>
        <li class="verse" id="v5,12-96">
          <ul class="padas">
            <li>sā ca varṇadvayajñāne 'tīte 'ntyajñānataḥ parā |</li>
            <li>bhavatītīdṛg evāsyā nimittam avakalpate || 5,12.96 ||</li>
          </ul>
        </li>
        <li class="verse" id="v5,12-97">
          <ul class="padas">
            <li>vinā saṃskārakalpena tadanantaravṛttitaḥ |</li>
            <li>kṛtānugrahasāmarthyo varṇo 'ntyaḥ pratipādakaḥ || 5,12.97 ||</li>
          </ul>
        </li>
        <li class="verse" id="v5,12-98">
          <ul class="padas">
            <li>eṣa eva tu saṃskāra iti ke cit pracakṣate |</li>
            <li>adṛṣṭakalpanātītaṃ tāvan mātraṃ hi dṛśyate || 5,12.98 ||</li>
          </ul>
        </li>
        <li class="verse" id="v5,12-99">
          <ul class="padas">
            <li>atha vā vāsanaivāstu saṃskāraḥ, sarva eva hi |</li>
            <li>dṛḍhajñānagṛhīte 'rthe saṃskāro 'stīti manvate || 5,12.99 ||<span class="pb rich-text" data-page="379">(p.379)</span><br class="pb-br rich-text"/></li>
          </ul>
        </li>
        <li class="verse" id="v5,12-100">
          <ul class="padas">
            <li>tasyārthabuddhihetutve visaṃvādo 'sya nirṇaye |</li>
            <li>tadbhāvabhāvitāhetur anyatreva pratīyate || 5,12.100 ||</li>
          </ul>
        </li>
        <li class="verse" id="v5,12-101">
          <ul class="padas">
            <li>saṃskāre niṣpramāṇe tu pūrvavṛttattvakalpanam |</li>
            <li>niṣpramāṇakam eveti nānugrahaphalaṃ bhavet || 5,12.101 ||</li>
          </ul>
        </li>
        <li class="verse" id="v5,12-102">
          <ul class="padas">
            <li>yady api smṛtihetutvaṃ saṃskārasya vyavasthitam |</li>
            <li>kāryāntareṣu sāmarthyaṃ na tasya pratiṣidhyate || 5,12.102 ||</li>
          </ul>
        </li>
        <li class="verse" id="v5,12-103">
          <ul class="padas">
            <li>tena saṃskārasadbhāvo nānenaivaṃ prakalpyate |</li>
            <li>tasyārthabuddhihetutvam adṛṣṭaṃ kevalaṃ kṛtam || 5,12.103 ||</li>
          </ul>
        </li>
        <li class="verse" id="v5,12-104">
          <ul class="padas">
            <li>śabdapakṣe 'pi tac caitad adṛṣṭatvān na mucyate |</li>
            <li>kāryabodhanaśaktatvaṃ tulyaṃ saṃskāraśabdayoḥ || 5,12.104 ||</li>
          </ul>
        </li>
        <li class="verse" id="v5,12-105">
          <ul class="padas">
            <li>kṣīṇārthāpattir evaṃ ca na sphoṭaṃ parikalpayet |</li>
            <li>saṃskārakalpanā pūrvam avaśyam bhāvinī hi te || 5,12.105 ||</li>
          </ul>
        </li>
        <li class="verse" id="v5,12-106">
          <ul class="padas">
            <li>dhvanibhyo 'py aparas tāvan neṣyetārthamatiṃ prati |</li>
            <li>te vā yady upalabhyeran varṇāḥ pratyakṣato na ca || 5,12.106 ||<span class="pb rich-text" data-page="380">(p.380)</span><br class="pb-br rich-text"/></li>
          </ul>
        </li>
        <li class="verse" id="v5,12-107">
          <ul class="padas">
            <li>varṇānāṃ yaugapadyena yadi cāvaśyam arthitā |</li>
            <li>nityatvāt sarvadā tat syān na tu kāraṇatā tathā || 5,12.107 ||</li>
          </ul>
        </li>
        <li class="verse" id="v5,12-108">
          <ul class="padas">
            <li>itthaṃ kramagṛhītānāṃ yugapad yātha vā parā |</li>
            <li>sthitiḥ sā kāraṇaṃ tu syān nityam arthadhiyaṃ prati || 5,12.108 ||</li>
          </ul>
        </li>
        <li class="verse" id="v5,12-109">
          <ul class="padas">
            <li>yad vā pratyakṣataḥ pūrvaṃ kramajñāneṣu yat param |</li>
            <li>samastavarṇavijñānaṃ tadarthajñānakāraṇam || 5,12.109 ||</li>
          </ul>
        </li>
        <li class="verse" id="v5,12-110">
          <ul class="padas">
            <li>tatra jñāne ca varṇānāṃ yaugapadyaṃ pratīyate |</li>
            <li>nāvaśyaṃ yaugapadyena pratyakṣasthena tad bhavet || 5,12.110 ||</li>
          </ul>
        </li>
        <li class="verse" id="v5,12-111">
          <ul class="padas">
            <li>citrarūpāṃ cā tāṃ buddhiṃ sadasadvarṇagocarām |</li>
            <li>ke cid āhur yathā varṇo gṛhyate 'ntaḥ pade pade || 5,12.111 ||</li>
          </ul>
        </li>
        <li class="verse" id="v5,12-112">
          <ul class="padas">
            <li>antyavarṇe 'pi vijñāte pūrvasaṃskārakāritam |</li>
            <li>smaraṇaṃ yaugapadyena sarveṣv anye pracakṣate || 5,12.112 ||</li>
          </ul>
        </li>
        <li class="verse" id="v5,12-113">
          <ul class="padas">
            <li>sarveṣu caivam artheṣu mānasaṃ sarvavādinām |</li>
            <li>iṣṭaṃ samuccayajñānaṃ kramajñāneṣu satsv api || 5,12.113 ||<span class="pb rich-text" data-page="381">(p.381)</span><br class="pb-br rich-text"/></li>
          </ul>
        </li>
        <li class="verse" id="v5,12-114">
          <ul class="padas">
            <li>na cet tadābhyupeyeta kramadṛṣṭeṣu naiva hi |</li>
            <li>śatādirūpaṃ jāyeta tatsamuccayadarśanam || 5,12.114 ||</li>
          </ul>
        </li>
        <li class="verse" id="v5,12-115">
          <ul class="padas">
            <li>tena śrotramanobhyāṃ syāt kramād varṇeṣu yady api |</li>
            <li>pūrvajñānaṃ parastāt tu yugapat smaraṇaṃ bhavet || 5,12.115 ||</li>
          </ul>
        </li>
        <li class="verse" id="v5,12-116">
          <ul class="padas">
            <li>tadārūḍhās tato varṇā na dūre 'rthāvabodhanāt |</li>
            <li>śabdārthamatis tena laukikair abhidhīyate || 5,12.116 ||</li>
          </ul>
        </li>
        <li class="verse" id="v5,12-117">
          <ul class="padas">
            <li>citrabuddhyānayā bhrāntyā varṇebhyo vyatirekataḥ |</li>
            <li>paścād gaur iti vijñānaṃ pratyakṣaṃ kaiś cid iṣyate || 5,12.117 ||</li>
          </ul>
        </li>
        <li class="verse" id="v5,12-118">
          <ul class="padas">
            <li>vailakṣaṇyaṃ tu tasyeṣṭam ekaikajñānataḥ sphuṭam |</li>
            <li>varṇarūpāvabodhāt tu na tadarthāntaraṃ bhavet || 5,12.118 ||</li>
          </ul>
        </li>
        <li class="verse" id="v5,12-119">
          <ul class="padas">
            <li>yadi cārthāntaratvaṃ syād ekaikasmād trayasya tat |</li>
            <li>varṇatrayaparityāge buddhir nānyatra jāyate || 5,12.119 ||</li>
          </ul>
        </li>
        <li class="verse" id="v5,12-120">
          <ul class="padas">
            <li>gaur ity ekamatitvaṃ tu naivāsmābhir nivāryate |</li>
            <li>tadgrāhyaikārthatābhyāṃ ca śabde syād ekatāmatiḥ || 5,12.120 ||<span class="pb rich-text" data-page="382">(p.382)</span><br class="pb-br rich-text"/></li>
          </ul>
        </li>
        <li class="verse" id="v5,12-121">
          <ul class="padas">
            <li>śaidhyād alpāntaratvāc ca gośabde sābhaved api |</li>
            <li>devadattādiśabdeṣu sphuṭo bhedaḥ pratīyate || 5,12.121 ||</li>
          </ul>
        </li>
        <li class="verse" id="v5,12-122">
          <ul class="padas">
            <li>na gauṇaḥ śabda ity evaṃ granthasambandhanaṃ bhavet |</li>
            <li>asy akṣareṣu hetutvaṃ tatparaṃ vacanaṃ hi tat || 5,12.122 ||</li>
          </ul>
        </li>
        <li class="verse" id="v5,12-123">
          <ul class="padas">
            <li>śabdād iti ca hetutvaṃ pañcamyātrābhidhīyate |</li>
            <li>bhavatpakṣe 'pi caikāntāj jñānena vyavadhir bhavet || 5,12.123 ||</li>
          </ul>
        </li>
        <li class="verse" id="v5,12-124">
          <ul class="padas">
            <li>gauṇo 'nyathā prasiddho vā prayujyetānyathā yadi |</li>
            <li>na cānyādṛṅnimittatvaṃ kasya cit sampratīyate || 5,12.124 ||</li>
          </ul>
        </li>
        <li class="verse" id="v5,12-125">
          <ul class="padas">
            <li>svavyāpāravyavāyo hi sarvasminn eva kārake |</li>
            <li>dṛṣṭo vyāpāra īdṛk tu śabdasyety avyavetatā || 5,12.125 ||</li>
          </ul>
        </li>
        <li class="verse" id="v5,12-126">
          <ul class="padas">
            <li>gakārāder yadā cānyo na loke śabda ucyate |</li>
            <li>tadā tasmāt pratīte 'rthe śabdād iti kathaṃ bhavet || 5,12.126 ||<span class="pb rich-text" data-page="383">(p.383)</span><br class="pb-br rich-text"/></li>
          </ul>
        </li>
        <li class="verse" id="v5,12-127">
          <ul class="padas">
            <li>śabdajñānādisaṃskāravyaktasphoṭakṛte 'tha vā |</li>
            <li>pratyaye śabdajanyatvam iti gauṇaṃ prasajyate || 5,12.127 ||</li>
          </ul>
        </li>
        <li class="verse" id="v5,12-128">
          <ul class="padas">
            <li>saṃskārajananārthaṃ ca na śabdoccāraṇaṃ matam |</li>
            <li>arthapratītim uddiśya prayuktasya kramādayam || 5,12.128 ||</li>
          </ul>
        </li>
        <li class="verse" id="v5,12-129">
          <ul class="padas">
            <li>tasmāt tādarthyataḥ śabdaḥ phalena vyapadiśyate |</li>
            <li>samuccayāvabodhe tu vyavadhānaṃ na kena cit || 5,12.129 ||</li>
          </ul>
        </li>
        <li class="verse" id="v5,12-130">
          <ul class="padas">
            <li>yadi cāpūrvasaṃskāra itikartavyateṣyate |</li>
            <li>varṇo 'ntyo gamakas tasya śabdatvān mudhyatā bhavet || 5,12.130 ||</li>
          </ul>
        </li>
        <li class="verse" id="v5,12-131">
          <ul class="padas">
            <li>varṇā vā dhvanayo vāpi sphoṭaṃ na padavākyayoḥ |</li>
            <li>vyañjanti vyañjakatvena yathā dīpaprabhādayaḥ || 5,12.131 ||</li>
          </ul>
        </li>
        <li class="verse" id="v5,12-132">
          <ul class="padas">
            <li>sattvād ghaṭādivac ceti sādhanāni yathāruci |</li>
            <li>laukikavyatirekeṇa kalpite 'rthe bhavanti hi || 5,12.132 ||</li>
          </ul>
        </li>
        <li class="verse" id="v5,12-133">
          <ul class="padas">
            <li>nārthasya vācakaḥ sphoṭo varṇebhyo vyatirekataḥ |</li>
            <li>ghaṭāvivat, na dṛṣṭena virodho dharmasiddhitaḥ || 5,12.133 ||<span class="pb rich-text" data-page="384">(p.384)</span><br class="pb-br rich-text"/></li>
          </ul>
        </li>
        <li class="verse" id="v5,12-134">
          <ul class="padas">
            <li>pratiṣedhet tu yo varṇān tajjñānānantarodbhavān |</li>
            <li>dṛṣṭabādho bhavet tasya śaśicandraniṣedhavat || 5,12.134 ||</li>
          </ul>
        </li>
        <li class="verse" id="v5,12-135">
          <ul class="padas">
            <li>varṇotthā vārthadhīreṣā tajjñānānantarodbhavā |</li>
            <li>yedṛśī sā tadutthā hi dhūmāder iva bahnidhīḥ || 5,12.135 ||</li>
          </ul>
        </li>
        <li class="verse" id="v5,12-136">
          <ul class="padas">
            <li>dīpavad vā gakārādir gavādeḥ pratipādakaḥ |</li>
            <li>dhruvaṃ pratīyamānatvāt, tatpūrvaṃ pratipādanāt || 5,12.136 ||</li>
          </ul>
        </li>
        <li class="verse" id="v5,12-137">
          <ul class="padas">
            <li>varṇātiriktaḥ pratiṣidhyamānaḥ padeṣu mandaṃ phalam ādadhāti |</li>
            <li>kāryāṇi vākyāvayavāśrayāṇi satyāni katuṃ kṛta eṣa yatnaḥ || 5,12.137 ||</li>
          </ul>
        </li>
      </ul>
      <h1 id="5,13_ākṛtivāda_AKV">§ 5,13 ākṛtivāda AKV</h1>
      <ul class="verses">
        <li class="verse" id="v5,13-1">
          <ul class="padas">
            <li>ākṛtivyatirikte 'rthe sambandho nityatāsya ca |</li>
            <li>na sidhyetām iti jñātvā tad vācyatvam ihocyate || 5,13.1 ||</li>
          </ul>
        </li>
        <li class="verse" id="v5,13-2">
          <ul class="padas">
            <li>tatsadbhāvaprasiddhyartham atra tāvat prayatyate |</li>
            <li>vācyatve vakṣyate yuktir vyaktyā saha balābale || 5,13.2 ||</li>
          </ul>
        </li>
        <li class="verse" id="v5,13-3">
          <ul class="padas">
            <li>jātim evākṛtiṃ prāhur vyaktir ākriyate yayā |</li>
            <li>sāmānyaṃ tac ca piṇḍānām ekabuddhinibandhanam || 5,13.3 ||</li>
          </ul>
        </li>
        <li class="verse" id="v5,13-4">
          <ul class="padas">
            <li>tannimittaṃ ca yatkiñcit sāmānyaṃ śabdagocaram |</li>
            <li>sarva evecchatīty evam avirodho 'tra vādinām || 5,13.4 ||<span class="pb rich-text" data-page="386">(p.386)</span><br class="pb-br rich-text"/></li>
          </ul>
        </li>
        <li class="verse" id="v5,13-5">
          <ul class="padas">
            <li>sarvavastuṣu buddhiś ca vyāvṛttyanugamātmikā |</li>
            <li>jāyate dvyātmatvena vinā sā ca na siddhyati || 5,13.5 ||</li>
          </ul>
        </li>
        <li class="verse" id="v5,13-6">
          <ul class="padas">
            <li>viśeṣamātra iṣṭe ca na sāmānyamatir bhavet |</li>
            <li>sāmānyamātrabodhe tu nirnimittā viśeṣadhīḥ || 5,13.6 ||</li>
          </ul>
        </li>
        <li class="verse" id="v5,13-7">
          <ul class="padas">
            <li>na cāpy anyatarā bhrāntir upacāreṇa ceṣyate |</li>
            <li>dṛḍhatvāt sarvadā buddher bhrāntis tadbhrāntivādinām || 5,13.7 ||</li>
          </ul>
        </li>
        <li class="verse" id="v5,13-8">
          <ul class="padas">
            <li>mukhyayoś cāpy adṛṣṭatvān nopacāreṇa kalpanā |</li>
            <li>bāhyārthaviṣayatvaṃ ca buddhīnāṃ pratipāditam || 5,13.8 ||</li>
          </ul>
        </li>
        <li class="verse" id="v5,13-9">
          <ul class="padas">
            <li>anyonyāpekṣitā nityaṃ syāt sāmānyaviśeṣayoḥ |</li>
            <li>viśeṣāṇāṃ ca sāmānyaṃ te ca tasya bhavanti hi || 5,13.9 ||<span class="pb rich-text" data-page="387">(p.387)</span><br class="pb-br rich-text"/></li>
          </ul>
        </li>
        <li class="verse" id="v5,13-10">
          <ul class="padas">
            <li>nirviśeṣaṃ na sāmānyaṃ bhavec chaśaviṣāṇavat |</li>
            <li>sāmānyarahitatvāc ca viśeṣās tadvad eva hi || 5,13.10 ||</li>
          </ul>
        </li>
        <li class="verse" id="v5,13-11">
          <ul class="padas">
            <li>tadanātmakarūpeṇa hetū vācyāvimau punaḥ |</li>
            <li>tena tātyantabhedo 'pi syāt sāmānyaviśeṣayoḥ || 5,13.11 ||</li>
          </ul>
        </li>
        <li class="verse" id="v5,13-12">
          <ul class="padas">
            <li>sāmānyabuddhiśaktitvaṃ viśeṣeṣv eva yo vadet |</li>
            <li>vinā vastvantarāt, tena vācyā śaktis tu kīdṛśī || 5,13.12 ||</li>
          </ul>
        </li>
        <li class="verse" id="v5,13-13">
          <ul class="padas">
            <li>grāhyā kiṃ vāpy asambodhā bhinnaikā vā tathaiva ca |</li>
            <li>gṛhyate yadi saikā ca jātir evānyaśabdikā || 5,13.13 ||</li>
          </ul>
        </li>
        <li class="verse" id="v5,13-14">
          <ul class="padas">
            <li>bhaven nirviṣayā buddhir yadi śaktir na gṛhyate |</li>
            <li>na hi sadbhāvamātreṇa viśayaḥ kaś cid iṣyate || 5,13.14 ||<span class="pb rich-text" data-page="388">(p.388)</span><br class="pb-br rich-text"/></li>
          </ul>
        </li>
        <li class="verse" id="v5,13-15">
          <ul class="padas">
            <li>parasparavibhinnatvād viśeṣā naikabuddhibhiḥ |</li>
            <li>gṛhyante viṣayāsattvāc chaktiś caiṣāṃ na vidyate || 5,13.15 ||</li>
          </ul>
        </li>
        <li class="verse" id="v5,13-16">
          <ul class="padas">
            <li>bhinnatve vāpi śaktīnām ekabuddhir na labhyate |</li>
            <li>viśeṣaśaktyabhede ca tāvanmātramatir bhavet || 5,13.16 ||</li>
          </ul>
        </li>
        <li class="verse" id="v5,13-17">
          <ul class="padas">
            <li>bhinnā viśeṣaśaktibhyaḥ sarvatrānugatāpi ca |</li>
            <li>pratyekaṃ samavetā ca tasmāj jātir apīṣyatām || 5,13.17 ||</li>
          </ul>
        </li>
        <li class="verse" id="v5,13-18">
          <ul class="padas">
            <li>tenātmadharmo bhedānām ekadhīviṣayo 'sti naḥ |</li>
            <li>sāmānyam ākṛtir jātiḥ śaktir vā so 'bhidhīyatām || 5,13.18 ||</li>
          </ul>
        </li>
        <li class="verse" id="v5,13-19">
          <ul class="padas">
            <li>nanu bhinne 'pi sattādau sāmānyam iti jāyate |</li>
            <li>buddhir vināpi sāmānyād anyasmāt sā kathaṃ bhavet || 5,13.19 ||</li>
          </ul>
        </li>
        <li class="verse" id="v5,13-20">
          <ul class="padas">
            <li>vanopanyāsatulyo 'yam upanyāsaḥ kṛtas tvayā |</li>
            <li>bhrāntitvena hi naitasyā bhrāntir gotvādidhīr api || 5,13.20 ||<span class="pb rich-text" data-page="389">(p.389)</span><br class="pb-br rich-text"/></li>
          </ul>
        </li>
        <li class="verse" id="v5,13-21">
          <ul class="padas">
            <li>śabdāt pūrvaṃ hi sarveṣu gavādāv iva naikadhīḥ |</li>
            <li>vastutvaṃ cātra sāmānyaṃ dharmaṃ ke cit pracakṣate || 5,13.21 ||</li>
          </ul>
        </li>
        <li class="verse" id="v5,13-22">
          <ul class="padas">
            <li>evaṃ tu kalpyamāne syāt sāmānyānām anantatā |</li>
            <li>punas tena sahānyeṣu sāmānyamatir asti hi || 5,13.22 ||</li>
          </ul>
        </li>
        <li class="verse" id="v5,13-23">
          <ul class="padas">
            <li>viśeṣeṣv api vastutvāt sāmānyam iti dhīr bhavet |</li>
            <li>sattādiṣv iva, ttenaitat sāmānyaṃ nopapadyate || 5,13.23 ||</li>
          </ul>
        </li>
        <li class="verse" id="v5,13-24">
          <ul class="padas">
            <li>tasmād ekasya bhinneṣu yā vṛttis tannibandhanaḥ |</li>
            <li>sāmānyaśabdaḥ sattādāv ekadhīkaraṇena vā || 5,13.24 ||</li>
          </ul>
        </li>
        <li class="verse" id="v5,13-25">
          <ul class="padas">
            <li>piṇḍeṣv eva ca sāmānyam, nāntarā gṛhyate yataḥ |</li>
            <li>na hy ākāśavadicchanti sāmānyaṃ nāma kiñ cana || 5,13.25 ||</li>
          </ul>
        </li>
        <li class="verse" id="v5,13-26">
          <ul class="padas">
            <li>yad vā sarvagatatve 'pi vyaktiḥ śaktyanurodhataḥ |<span class="pb rich-text" data-page="390">(p.390)</span><br class="pb-br rich-text"/></li>
            <li>śaktiḥ kāryānumeyā hi vyaktidarśanahetukā || 5,13.26 ||</li>
          </ul>
        </li>
        <li class="verse" id="v5,13-27">
          <ul class="padas">
            <li>tena yatraiva dṛśyeta vyaktiḥ śaktaṃ tad eva tu |</li>
            <li>tenaiva ca na sarvāsu vyaktiṣv etat pratīyate || 5,13.27 ||</li>
          </ul>
        </li>
        <li class="verse" id="v5,13-28">
          <ul class="padas">
            <li>bhinnatve 'pi hi kāsāñ cic chaktiḥ kāś cid aśaktikāḥ |</li>
            <li>na ca paryanuyogo 'sti vastuśakteḥ kadā cana || 5,13.28 ||</li>
          </ul>
        </li>
        <li class="verse" id="v5,13-29">
          <ul class="padas">
            <li>vahnir dahati nākāśaṃ ko 'tra paryanuyujyatām |</li>
            <li>na cānyā mṛgyate yuktir yathā sandṛśyate tathā || 5,13.29 ||</li>
          </ul>
        </li>
        <li class="verse" id="v5,13-30">
          <ul class="padas">
            <li>na hi yuktyantaraṃ nāstīty etaj jñānam anarthakam |</li>
            <li>dharmaś cāvyabhicāryasya na mṛgya upalakṣaṇe || 5,13.30 ||</li>
          </ul>
        </li>
        <li class="verse" id="v5,13-31">
          <ul class="padas">
            <li>nānumānāvagamyaṃ tat, pratyakṣe lakṣaṇena kim |<span class="pb rich-text" data-page="391">(p.391)</span><br class="pb-br rich-text"/></li>
            <li>svābhāvikaś ca sambandho jātivyaktyor na hetumān || 5,13.31 ||</li>
          </ul>
        </li>
        <li class="verse" id="v5,13-32">
          <ul class="padas">
            <li>tenaitasya prasiddhyarthaṃ nānyat sāmānyam iṣyate |</li>
            <li>śaktisiddhivadetasya svabhāvo 'tra na vāryate || 5,13.32 ||</li>
          </ul>
        </li>
        <li class="verse" id="v5,13-33">
          <ul class="padas">
            <li>yad vā naimittikatve 'pi tāvanmātrapratīkṣaṇāt |</li>
            <li>viśeṣeṣv eva labdheṣu keṣu cin nānyavāñchanam || 5,13.33 ||</li>
          </ul>
        </li>
        <li class="verse" id="v5,13-34">
          <ul class="padas">
            <li>na vyañjantyapare kasmād, yatas teṣu na dṛśyate |</li>
            <li>tebhyo 'pi na nivṛttyarthaṃ mṛgyo hetuḥ svabhāvataḥ || 5,13.34 ||</li>
          </ul>
        </li>
        <li class="verse" id="v5,13-35">
          <ul class="padas">
            <li>sāmānyaṃ nānyadiṣṭaṃ cet tasya vṛtter niyāmakam |</li>
            <li>gotvenāpi vinā kasmād gobuddhir na niyamyate || 5,13.35 ||<span class="pb rich-text" data-page="392">(p.392)</span><br class="pb-br rich-text"/></li>
          </ul>
        </li>
        <li class="verse" id="v5,13-36">
          <ul class="padas">
            <li>yathā tulye 'pi bhinnatve keṣu cid vṛttyapekṣitā |</li>
            <li>gotvāder animitte 'pi tathā buddhir bhaviṣyati || 5,13.36 ||</li>
          </ul>
        </li>
        <li class="verse" id="v5,13-37">
          <ul class="padas">
            <li>viṣayeṇa hi buddhīnāṃ vinā notpattir iṣyate |</li>
            <li>viśeṣād anyad icchanti sāmānyaṃ tena tad dhruvam || 5,13.37 ||</li>
          </ul>
        </li>
        <li class="verse" id="v5,13-38">
          <ul class="padas">
            <li>tā hi tena vinotpannā mithyāḥ syur viṣayād ṛte |</li>
            <li>na tv anyena vinā vṛttiḥ sāmānyasyeha duṣyati || 5,13.38 ||</li>
          </ul>
        </li>
        <li class="verse" id="v5,13-39">
          <ul class="padas">
            <li>aniṣyamāṇe sāmānye vṛttiḥ śabdānumānayoḥ |</li>
            <li>naiva syāt, na hi sambandho bhedair ānantyato bhavet || 5,13.39 ||</li>
          </ul>
        </li>
        <li class="verse" id="v5,13-40">
          <ul class="padas">
            <li>anubhūtatayā vāsau puruṣasyopayujyate |</li>
            <li>jātivyaktyos tu sambandhe nānubhūtyā prayojanam || 5,13.40 ||</li>
          </ul>
        </li>
        <li class="verse" id="v5,13-41">
          <ul class="padas">
            <li>siddhe viṣayarūpe ca gotvādāv indriyaiḥ punaḥ |</li>
            <li>arthāpattyupalabdhā syāc chaktir ekā niyāmikā || 5,13.41 ||</li>
          </ul>
        </li>
        <li class="verse" id="v5,13-42">
          <ul class="padas">
            <li>na cātmahetum evāsau siddhaṃ bādhitum arhati |<span class="pb rich-text" data-page="393">(p.393)</span><br class="pb-br rich-text"/></li>
            <li>śaktiś ca naitayā buddhyā, nendriyaiḥ sā hi gṛhyate || 5,13.42 ||</li>
          </ul>
        </li>
        <li class="verse" id="v5,13-43">
          <ul class="padas">
            <li>sāmānyāntarayogānām aniṣṭhā yā ca varṇyate |</li>
            <li>tayā sāmānyanāśaḥ syāt sa ca dṛṣṭena bādhyate || 5,13.43 ||</li>
          </ul>
        </li>
        <li class="verse" id="v5,13-44">
          <ul class="padas">
            <li>sambandhas tasya hetur vā tadgrahe na ca kāraṇam |</li>
            <li>svarūpato gṛhīte 'rthe paścād etad vikalpyate || 5,13.44 ||</li>
          </ul>
        </li>
        <li class="verse" id="v5,13-45">
          <ul class="padas">
            <li>sāsnādyekārthasambandhi gotvam ity upalakṣaṇam |</li>
            <li>na ca svasamavāyy eva kevalaṃ cihnam iṣyate || 5,13.45 ||</li>
          </ul>
        </li>
        <li class="verse" id="v5,13-46">
          <ul class="padas">
            <li>sāsnādibhyas tu piṇḍasya bhedo nātyantato yadā |</li>
            <li>sāmānyasya ca piṇḍebhyas tadā syād etad uttaram || 5,13.46 ||<span class="pb rich-text" data-page="394">(p.394)</span><br class="pb-br rich-text"/></li>
          </ul>
        </li>
        <li class="verse" id="v5,13-47">
          <ul class="padas">
            <li>kasmāt sāsnādimatsv eva gotvaṃ yasmāt tadātmakam |</li>
            <li>tādātmyam asya kasmāc cet svabhāvād iti gamyatām || 5,13.47 ||</li>
          </ul>
        </li>
        <li class="verse" id="v5,13-48">
          <ul class="padas">
            <li>upalabdhyanusāreṇa vyavasthāsiddhir īdṛśī |</li>
            <li>svato gotvādibhedas tu na tu vyañjakabhedataḥ || 5,13.48 ||</li>
          </ul>
        </li>
        <li class="verse" id="v5,13-49">
          <ul class="padas">
            <li>sā bhūd drutādivanmithyā, nyañjakasya tu kiṃkṛtaḥ |</li>
            <li>bhedo hastyādipiṇḍebhyaḥ, svataś cet, iha tatsamam || 5,13.49 ||<span class="pb rich-text" data-page="395">(p.395)</span><br class="pb-br rich-text"/></li>
          </ul>
        </li>
        <li class="verse" id="v5,13-50">
          <ul class="padas">
            <li>vyaṅgyajātiviśeṣāc cet, prāptam anyonyasaṃśrayam |</li>
            <li>tasmāt svābhāviko bhedo jātivyaktyoḥ pratīyate || 5,13.50 ||</li>
          </ul>
        </li>
        <li class="verse" id="v5,13-51">
          <ul class="padas">
            <li>anekānanyavṛttittvān na sāmānyaviśeṣayoḥ |</li>
            <li>ekavastvātmatā yuktā varaṃ tenaupacārikam || 5,13.51 ||</li>
          </ul>
        </li>
        <li class="verse" id="v5,13-52">
          <ul class="padas">
            <li>bhinnebhyaś cāpy abhinnatvād bhedas tat svātmavad bhavet |</li>
            <li>ekasmād vāpy abhinnatvād vyaktyekatvaṃ pratīyate || 5,13.52 ||</li>
          </ul>
        </li>
        <li class="verse" id="v5,13-53">
          <ul class="padas">
            <li>ekānekatvam ekasya tathānyānanyatā katham |</li>
            <li>tat sāmānyaṃ viśeṣaś cety evamādi ca duṣkaram || 5,13.53 ||</li>
          </ul>
        </li>
        <li class="verse" id="v5,13-54">
          <ul class="padas">
            <li>virodhas tāvad ekāntād vaktum atra na yujyate |</li>
            <li>sāmānyānanyavijñāte viśeṣe naikavṛttitā || 5,13.54 ||</li>
          </ul>
        </li>
        <li class="verse" id="v5,13-55">
          <ul class="padas">
            <li>sāmānyānanyavṛttitvaṃ viśeṣātmaikabhāvataḥ |<span class="pb rich-text" data-page="396">(p.396)</span><br class="pb-br rich-text"/></li>
            <li>evañ ca parihartavyā bhinnābhinnatvakalpanā || 5,13.55 ||</li>
          </ul>
        </li>
        <li class="verse" id="v5,13-56">
          <ul class="padas">
            <li>kena cid dhy ātmanaikatvaṃ nānātvaṃ cāsya kena cit |</li>
            <li>sāmānyasya tu yo bhedaṃ brūte tasya viśeṣataḥ || 5,13.56 ||</li>
          </ul>
        </li>
        <li class="verse" id="v5,13-57">
          <ul class="padas">
            <li>darśayitvābhyupetavyam, viśeṣaikyaṃ ca jātitaḥ |</li>
            <li>yathā kalmāṣavarṇasya yatheṣṭaṃ varṇanigrahaḥ || 5,13.57 ||</li>
          </ul>
        </li>
        <li class="verse" id="v5,13-58">
          <ul class="padas">
            <li>citratvād vastuno 'py evaṃ bhedābhedāvadhāraṇam |</li>
            <li>sāmānyāṃśe tu niṣkṛṣya bhedo yena prasādhyate || 5,13.58 ||</li>
          </ul>
        </li>
        <li class="verse" id="v5,13-59">
          <ul class="padas">
            <li>tasya hetor asiddhatvaṃ siddhaś cet siddhasādhanam |<span class="pb rich-text" data-page="397">(p.397)</span><br class="pb-br rich-text"/></li>
            <li>bhedebhyo 'nanyarūpeṇa sāmānyaṃ gṛhyate yadā || 5,13.59 ||</li>
          </ul>
        </li>
        <li class="verse" id="v5,13-60">
          <ul class="padas">
            <li>tadāviśeṣamātreṇa vastu pratyavabhāsate |</li>
            <li>tadudbhūtyā ca sāmānyaṃ tadbhāvānuguṇaṃ sthitam || 5,13.60 ||</li>
          </ul>
        </li>
        <li class="verse" id="v5,13-61">
          <ul class="padas">
            <li>sad apy agrāhyarūpatvād asadvat pratibhāti naḥ |</li>
            <li>viśeṣān api sāmānyād yadā bhedena buddhyate || 5,13.61 ||</li>
          </ul>
        </li>
        <li class="verse" id="v5,13-62">
          <ul class="padas">
            <li>tadā sāmānyamātratvam evam eva pratīyate |</li>
            <li>yadā tu śabalaṃ vastu yugapat pratipadyate || 5,13.62 ||</li>
          </ul>
        </li>
        <li class="verse" id="v5,13-63">
          <ul class="padas">
            <li>tadānyān anyabhedādi sarvam eva pralīyate |</li>
            <li>na ca tat tādṛśaṃ kaś cic chabdaḥ śaknoti bhāṣitum || 5,13.63 ||</li>
          </ul>
        </li>
        <li class="verse" id="v5,13-64">
          <ul class="padas">
            <li>sāmānyāṃśān apoddhṛtya padaṃ sarvaṃ pravarttate |</li>
            <li>samastavastvapekṣāṃ ca padārthānām apoddhṛtim || 5,13.64 ||</li>
          </ul>
        </li>
        <li class="verse" id="v5,13-65">
          <ul class="padas">
            <li>ke cid āhur asadrūpam, aṃśatvaṃ tu na vāryate |</li>
            <li>sārūpyam eva sāmānyaṃ piṇḍānāṃ yena kalpyate || 5,13.65 ||</li>
          </ul>
        </li>
        <li class="verse" id="v5,13-66">
          <ul class="padas">
            <li>tena sārūpyaśabdena kiṃ punaḥ pratipadyate |<span class="pb rich-text" data-page="398">(p.398)</span><br class="pb-br rich-text"/></li>
            <li>samānarūpabhāvaś cej jātiḥ sāsmābhir iṣyate || 5,13.66 ||</li>
          </ul>
        </li>
        <li class="verse" id="v5,13-67">
          <ul class="padas">
            <li>sādṛśyam atha sārūpyaṃ kasya keneti kathyatām |</li>
            <li>na tāvacchālaleyena bāhuleyādayaḥ samāḥ || 5,13.67 ||</li>
          </ul>
        </li>
        <li class="verse" id="v5,13-68">
          <ul class="padas">
            <li>viśeṣarūpataḥ, ye 'pi tatsaṃsthānādibhiḥ samāḥ |</li>
            <li>śābaleya iveti syāt tatra buddhir na gaur iva || 5,13.68 ||</li>
          </ul>
        </li>
        <li class="verse" id="v5,13-69">
          <ul class="padas">
            <li>śābaleyo 'yam iti vā bhrāntyā gaur iti nāsti dhīḥ |</li>
            <li>śābaleyasvarūpaṃ ca na gaur ity avatiṣṭhate || 5,13.69 ||</li>
          </ul>
        </li>
        <li class="verse" id="v5,13-70">
          <ul class="padas">
            <li>tadanyeṣu hi gobuddhir na syāt susadṛśeṣv api |</li>
            <li>dṛśyate sā na cānyatra gorūpaṃ tatra vidyate || 5,13.70 ||</li>
          </ul>
        </li>
        <li class="verse" id="v5,13-71">
          <ul class="padas">
            <li>na cānyo gauḥ prasiddho 'sti tatsādṛśyena dhīr bhāvet |</li>
            <li>na cāpi sa iti jñānaṃ sadṛśeṣv asti sarvadā || 5,13.71 ||<span class="pb rich-text" data-page="399">(p.399)</span><br class="pb-br rich-text"/></li>
          </ul>
        </li>
        <li class="verse" id="v5,13-72">
          <ul class="padas">
            <li>sarvapuṃsām ato bhrāntir naiṣā bādhakavarjanāt |</li>
            <li>sarvajñānāni mithyā ca prasajyante 'tra kalpane || 5,13.72 ||</li>
          </ul>
        </li>
        <li class="verse" id="v5,13-73">
          <ul class="padas">
            <li>viśeṣagrahaṇābhāvād eva gauḥ kaś ca kathyatām |</li>
            <li>babhūva yady asau pūrvam asmadādes tadagrahāt || 5,13.73 ||</li>
          </ul>
        </li>
        <li class="verse" id="v5,13-74">
          <ul class="padas">
            <li>sādṛśyāvadhṛtir nāstīty ato godhīr na labhyate |</li>
            <li>na cāvayavasāmānyair vinā sādṛśyakalpanā || 5,13.74 ||</li>
          </ul>
        </li>
        <li class="verse" id="v5,13-75">
          <ul class="padas">
            <li>sāmānyapratyayotpādo na viśeṣeṣu jāyate |</li>
            <li>vyaktitaś cātireko 'sya syān na veti vicārite || 5,13.75 ||</li>
          </ul>
        </li>
        <li class="verse" id="v5,13-76">
          <ul class="padas">
            <li>sāmānyam eva sādṛśyaṃ bhaved vā vyaktimātrakam |</li>
            <li>tena nātyantabhinno 'rthaḥ sārūpyam iti varṇitam |</li>
            <li>granthe vindhyanivāsena bhrānteḥ sādṛśyam ucyate || 5,13.76 ||</li>
          </ul>
        </li>
      </ul>
      <h1 id="5,14_apohavāda_APV">§ 5,14 apohavāda APV</h1>
      <ul class="verses">
        <li class="verse" id="v5,14-1">
          <ul class="padas">
            <li>agonivṛttiḥ sāmānyaṃ vācyaṃ yaiḥ parikalpitam |</li>
            <li>gotvaṃ vastv eva tair uktam ago 'pohagirā sphuṭam || 5,14.1 ||</li>
          </ul>
        </li>
        <li class="verse" id="v5,14-2">
          <ul class="padas">
            <li>bhāvāntaram abhāvo hi purastāt pratipāditaḥ |</li>
            <li>tatrāśvādinivṛttyātmā bhāvaḥ ka iti kathyatām || 5,14.2 ||</li>
          </ul>
        </li>
        <li class="verse" id="v5,14-3">
          <ul class="padas">
            <li>neṣṭo 'sādhāraṇas tāvad viṣayo nirvikalpanāt |</li>
            <li>tathā ca śābaleyādeḥ, asāmānyaprasaṅgataḥ || 5,14.3 ||</li>
          </ul>
        </li>
        <li class="verse" id="v5,14-4">
          <ul class="padas">
            <li>śābaleyādirūpaṃ hi na sāmānyaṃ parasparam |</li>
            <li>na vaikamitareṣāṃ vastatrānantārthatā bhavet || 5,14.4 ||<span class="pb rich-text" data-page="401">(p.401)</span><br class="pb-br rich-text"/></li>
          </ul>
        </li>
        <li class="verse" id="v5,14-5">
          <ul class="padas">
            <li>na ca sākṣād viśeṣasya te 'pohyā iti yuktimat |</li>
            <li>na śābaleyavijñānam agovyāvṛttibandhanam || 5,14.5 ||</li>
          </ul>
        </li>
        <li class="verse" id="v5,14-6">
          <ul class="padas">
            <li>nivṛttyā bāhuleyādes tadvijñānaṃ pravartate |</li>
            <li>kuryād agonivṛttiṃ cen nāpohetātmavad dhi tān || 5,14.6 ||</li>
          </ul>
        </li>
        <li class="verse" id="v5,14-7">
          <ul class="padas">
            <li>tenāṃśenānapohaś ca svarūpeṇāpy apohanam |</li>
            <li>kalpyate ced virodhaḥ syāt samamākṣepavāraṇe || 5,14.7 ||</li>
          </ul>
        </li>
        <li class="verse" id="v5,14-8">
          <ul class="padas">
            <li>tasmāt prātyātmikai rūpair ago 'poho na yujyate |</li>
            <li>samudāye 'pi naiteṣām agovyāvṛttisambhavaḥ || 5,14.8 ||</li>
          </ul>
        </li>
        <li class="verse" id="v5,14-9">
          <ul class="padas">
            <li>sarvopalabdhau tadbuddhir vyāsajyaivaṃ pravartate |</li>
            <li>na pratyekaṃ bhaved eṣā, na samasteṣv aśaktitaḥ || 5,14.9 ||<span class="pb rich-text" data-page="402">(p.402)</span><br class="pb-br rich-text"/></li>
          </ul>
        </li>
        <li class="verse" id="v5,14-10">
          <ul class="padas">
            <li>tasmāt sarveṣu yad rūpaṃ pratyekaṃ pariniṣṭhitam |</li>
            <li>gobuddhis tannimittā syād gotvād anyac ca nāsti tat || 5,14.10 ||</li>
          </ul>
        </li>
        <li class="verse" id="v5,14-11">
          <ul class="padas">
            <li>nanu ca prāgabhāvādau sāmānyaṃ vastu neṣyate |</li>
            <li>sattaiva hy atra sāmānyam anutpattyādirūṣitā || 5,14.11 ||</li>
          </ul>
        </li>
        <li class="verse" id="v5,14-12">
          <ul class="padas">
            <li>tām utpattyādyanusyūtāṃ satteti pratijānate |</li>
            <li>anyāpohānuviddhā tu saivābhāvaḥ pratīyate || 5,14.12 ||</li>
          </ul>
        </li>
        <li class="verse" id="v5,14-13">
          <ul class="padas">
            <li>anityatvaṃ vināśākhyakriyāsāmānyam ucyate |</li>
            <li>abrāhmaṇatvaṃ kin tu syād bhinneṣu kṣattriyādiṣu || 5,14.13 ||</li>
          </ul>
        </li>
        <li class="verse" id="v5,14-14">
          <ul class="padas">
            <li>puruṣatvaṃ catuḥsaṃstham, <span class="pb rich-text" data-page="403">(p.403)</span><br class="pb-br rich-text"/>  viśeṣeṣu ca nāstidhīḥ |</li>
            <li>sāmānyapratyayaś caiṣu pratyekam upajāyate || 5,14.14 ||</li>
          </ul>
        </li>
        <li class="verse" id="v5,14-15">
          <ul class="padas">
            <li>tenātra brāhmaṇābhāvaḥ sāmānyaṃ syād avastu tat |</li>
            <li>gotvādāv api tenaiva sāmānyapratyayo bhavet || 5,14.15 ||</li>
          </ul>
        </li>
        <li class="verse" id="v5,14-16">
          <ul class="padas">
            <li>kaiś cit tv atraikaśabdatvam akṣādāv iva kalpitam |</li>
            <li>jātitrayasya, naivaṃ tu sambhavatyaghaṭādiṣu || 5,14.16 ||</li>
          </ul>
        </li>
        <li class="verse" id="v5,14-17">
          <ul class="padas">
            <li>nātra hy anantake bhede sādhāraṇyaṃ nirūpyate |</li>
            <li>tasmāt kriyāguṇāḥ ke cid dhetavo 'nanyavartinaḥ || 5,14.17 ||</li>
          </ul>
        </li>
        <li class="verse" id="v5,14-18">
          <ul class="padas">
            <li>puruṣatvaṃ nañā caitad brāhmaṇebhyo nivartitam |</li>
            <li>cāturvarṇyaprasaktaṃ sad gamyate 'rthādibhir yathā || 5,14.18 ||</li>
          </ul>
        </li>
        <li class="verse" id="v5,14-19">
          <ul class="padas">
            <li>yady apy avāntarā nāsti triṣu jātir vyavasthitā |</li>
            <li>nañsāmārthyān naratvaṃ tu tryādhāraṃ sampratīyate || 5,14.19 ||<span class="pb rich-text" data-page="404">(p.404)</span><br class="pb-br rich-text"/></li>
          </ul>
        </li>
        <li class="verse" id="v5,14-20">
          <ul class="padas">
            <li>śabdasāmarthyabhedena varṇeṣu matibhinnatā |</li>
            <li>puṃstve tricaturādhāre paryudāsasvarūpataḥ || 5,14.20 ||</li>
          </ul>
        </li>
        <li class="verse" id="v5,14-21">
          <ul class="padas">
            <li>dūrāntike kṣaṇe śaktir gṛdhravāyasacakṣuṣoḥ |</li>
            <li>yathā rūpe tathā puṃstve pumabrāhmaṇaśabdayoḥ || 5,14.21 ||</li>
          </ul>
        </li>
        <li class="verse" id="v5,14-22">
          <ul class="padas">
            <li>brāhmaṇavyatiriktārthavṛtti puṃstvam itīdṛśam |</li>
            <li>vākyaṃ yatra pravarteta tatrābrāhmaṇadhīpade || 5,14.22 ||</li>
          </ul>
        </li>
        <li class="verse" id="v5,14-23">
          <ul class="padas">
            <li>pārthivatvādisāmānyam evam evāghaṭādiṣu |</li>
            <li>ghaṭatvādivinirmuktaṃ viṣayaḥ sampratīyate || 5,14.23 ||</li>
          </ul>
        </li>
        <li class="verse" id="v5,14-24">
          <ul class="padas">
            <li>asādhāraṇabhāvāc ca nañā śabdo viśeṣitaḥ |</li>
            <li>tāvanmātreṇa rahite sāmānye vyavatiṣṭhate || 5,14.24 ||<span class="pb rich-text" data-page="405">(p.405)</span><br class="pb-br rich-text"/></li>
          </ul>
        </li>
        <li class="verse" id="v5,14-25">
          <ul class="padas">
            <li>viśeṣe pratiṣiddhe hi sāmānyaṃ yadanantaram |</li>
            <li>sāmānyākāṅkṣiṇaṃ śabdaṃ niruṇad dhi tadātmani || 5,14.25 ||</li>
          </ul>
        </li>
        <li class="verse" id="v5,14-26">
          <ul class="padas">
            <li>prathamātikrame tasya kāraṇaṃ naiva vidyate |</li>
            <li>brāhmaṇatvād ato 'petaṃ naratvam avaśiṣyate || 5,14.26 ||</li>
          </ul>
        </li>
        <li class="verse" id="v5,14-27">
          <ul class="padas">
            <li>vyudasya brāhmaṇatvaṃ ca nañi jāte viśeṣaṇe |</li>
            <li>naratvodasanaṃ yat tu kalpetāśrutam eva tat || 5,14.27 ||</li>
          </ul>
        </li>
        <li class="verse" id="v5,14-28">
          <ul class="padas">
            <li>tasmād yasyaiva te bhedā niṣiddhyeraṃs tadarthataḥ |</li>
            <li>bhedāntarasthaṃ sāmānyam, loke 'py evaṃ pratīyate || 5,14.28 ||</li>
          </ul>
        </li>
        <li class="verse" id="v5,14-29">
          <ul class="padas">
            <li>prasaṅginyāṃ ca tadbuddhau niṣedho 'rthād apīṣyate |</li>
            <li>tanmātrarahite cārthe sādṛśyāt tanmatir bhavet || 5,14.29 ||<span class="pb rich-text" data-page="406">(p.406)</span><br class="pb-br rich-text"/></li>
          </ul>
        </li>
        <li class="verse" id="v5,14-30">
          <ul class="padas">
            <li>sādṛśyam eva vā vācyam iṣṭam abrāhmaṇādiṣu |</li>
            <li>tac cāvayavasāmānyād, vināpy etena lakṣyate || 5,14.30 ||</li>
          </ul>
        </li>
        <li class="verse" id="v5,14-31">
          <ul class="padas">
            <li>kva cid vināpi sādṛśyāt sāhacaryādihetukā |</li>
            <li>nañyuktaśabdavṛttiḥ syād yathā vakṣyaty anīkṣaṇe || 5,14.31 ||</li>
          </ul>
        </li>
        <li class="verse" id="v5,14-32">
          <ul class="padas">
            <li>īkṣaṇavyatiriktā hi kriyā tatrāpy apekṣitā |</li>
            <li>pratyāsatter na saṅkalpam atikramya pratīyate || 5,14.32 ||</li>
          </ul>
        </li>
        <li class="verse" id="v5,14-33">
          <ul class="padas">
            <li>nāmadhātvarthayogī ca naiva nañ pratiṣedhakaḥ |</li>
            <li>vadato 'brāhmaṇādharmāv anyamātravirodhinau || 5,14.33 ||<span class="pb rich-text" data-page="407">(p.407)</span><br class="pb-br rich-text"/></li>
          </ul>
        </li>
        <li class="verse" id="v5,14-34">
          <ul class="padas">
            <li>yatrāpy ākhyātasambandhāt pratiṣedhaḥ pratīyate |</li>
            <li>tatraudāsīnyavastv eva pratipattā 'valambate || 5,14.34 ||</li>
          </ul>
        </li>
        <li class="verse" id="v5,14-35">
          <ul class="padas">
            <li>tasmād vastuny apohāḥ syuḥ, api cāvastukalpane |</li>
            <li>prāgntyebhyo viśeṣebhyo na kiñ cid vastu labhyate || 5,14.35 ||</li>
          </ul>
        </li>
        <li class="verse" id="v5,14-36">
          <ul class="padas">
            <li>na cāntyair vyavahāro 'sti, śakyaṃ naiṣāṃ nirūpaṇam |</li>
            <li>apohaśabdavācyātha śūnyatānyaprakārikā || 5,14.36 ||</li>
          </ul>
        </li>
        <li class="verse" id="v5,14-37">
          <ul class="padas">
            <li>tasyāṃ cāśvādibuddhīnātmāṃśagrahaṇaṃ bhavet |</li>
            <li>tatrānyāpohavācyatvaṃ mudhaivābhyupagamyate || 5,14.37 ||</li>
          </ul>
        </li>
        <li class="verse" id="v5,14-38">
          <ul class="padas">
            <li>sāmānyaṃ vasturūpaṃ hi buddhyākāro bhaviṣyati |</li>
            <li>śabdārtho 'rthānapekṣo hi vṛthāpohaḥ prakalpitaḥ || 5,14.38 ||</li>
          </ul>
        </li>
        <li class="verse" id="v5,14-39">
          <ul class="padas">
            <li>vasturūpā ca sā buddhiḥ śabdārtheṣūpajāyate |</li>
            <li>tena vastv eva kalpeta vācyaṃ buddhyanapohakam || 5,14.39 ||<span class="pb rich-text" data-page="408">(p.408)</span><br class="pb-br rich-text"/></li>
          </ul>
        </li>
        <li class="verse" id="v5,14-40">
          <ul class="padas">
            <li>asaty api ca bāhye 'rthe vākyārthapratibhā tathā |</li>
            <li>padārthe 'pi tathaiva syāt kim apohaḥ prakalpyate || 5,14.40 ||</li>
          </ul>
        </li>
        <li class="verse" id="v5,14-41">
          <ul class="padas">
            <li>buddhyantarād vyavacchedo na ca buddheḥ pratīyate |</li>
            <li>svarūpotpādamātrāc ca nānyam aṃśaṃ bibharti sā || 5,14.41 ||</li>
          </ul>
        </li>
        <li class="verse" id="v5,14-42">
          <ul class="padas">
            <li>bhinnasāmānyavacanā viśeṣavacanāś ca ye |</li>
            <li>sarve bhaveyuḥ paryāyā yady apohasya vācyatā || 5,14.42 ||</li>
          </ul>
        </li>
        <li class="verse" id="v5,14-43">
          <ul class="padas">
            <li>nanu bhedād apohānāṃ prasaṅgo 'yaṃ na yujyate |</li>
            <li>sāmānyāpohakḷptyā ced vastumātre samaṃ tava || 5,14.43 ||</li>
          </ul>
        </li>
        <li class="verse" id="v5,14-44">
          <ul class="padas">
            <li>bhidyante mama vastutvāt sāmānyāni parasparam |</li>
            <li>asaṅkīrṇasvabhāvāni na caikatvaṃ vitanvate || 5,14.44 ||</li>
          </ul>
        </li>
        <li class="verse" id="v5,14-45">
          <ul class="padas">
            <li>saṃsṛṣṭaikatvanānātvavikalparahitātmanām |</li>
            <li>avastutvād apohānāṃ tva syād bhinnatā katham || 5,14.45 ||</li>
          </ul>
        </li>
        <li class="verse" id="v5,14-46">
          <ul class="padas">
            <li>yadi vā bhidyamānatvād vastvasādhāraṇāṃśavat |<span class="pb rich-text" data-page="409">(p.409)</span><br class="pb-br rich-text"/></li>
            <li>avastutve tv anānātvāt paryāyatvān na mucyate || 5,14.46 ||</li>
          </ul>
        </li>
        <li class="verse" id="v5,14-47">
          <ul class="padas">
            <li>nanu cāpohyabhedena bhedo 'pohasya setsyati |</li>
            <li>na viśeṣaḥ svatas tasya parataś caupacārikaḥ || 5,14.47 ||</li>
          </ul>
        </li>
        <li class="verse" id="v5,14-48">
          <ul class="padas">
            <li>tenaivādhārabhedenāpy asya bhedo na yujyate |</li>
            <li>na hi sambandhibhedena bhedo vastuny apīṣyate || 5,14.48 ||</li>
          </ul>
        </li>
        <li class="verse" id="v5,14-49">
          <ul class="padas">
            <li>kim utāvastvasaṃsṛṣṭam anyataś cānivartitam |</li>
            <li>anavāptaviśeṣāṃśaṃ yat kim apy anirūpitam || 5,14.49 ||</li>
          </ul>
        </li>
        <li class="verse" id="v5,14-50">
          <ul class="padas">
            <li>tasmād yathaiva bhede 'pi piṇḍānāṃ naiva bhidyate |</li>
            <li>tathaivāpohyabhede 'pi nāneko 'yaṃ bhaviṣyati || 5,14.50 ||</li>
          </ul>
        </li>
        <li class="verse" id="v5,14-51">
          <ul class="padas">
            <li>bhede vā pratipiṇḍaṃ syād ago 'pohaḥ, tathā sati |</li>
            <li>sāmānyaṃ śābaleyāder iti neṣṭaṃ prasidhyati || 5,14.51 ||</li>
          </ul>
        </li>
        <li class="verse" id="v5,14-52">
          <ul class="padas">
            <li>saṃsargiṇo 'pi cādhārā yaṃ na bhindanti rūpataḥ |</li>
            <li>apohyaiḥ sa bahirbhūtair bhidyetety atikalpanā || 5,14.52 ||</li>
          </ul>
        </li>
        <li class="verse" id="v5,14-53">
          <ul class="padas">
            <li>agavyaśvātirekaḥ syād anaśvaś ca gavādhikaḥ |</li>
            <li>śeṣaṃ hastyādyapohyaṃ tu dvayor api na bhidyate || 5,14.53 ||</li>
          </ul>
        </li>
        <li class="verse" id="v5,14-54">
          <ul class="padas">
            <li>tatraikabhedād bhedo 'stu bahvabhedād abhinnatā |</li>
            <li>bhūyasāṃ syāt sadharmatvam ity abhedaḥ prasajyate || 5,14.54 ||<span class="pb rich-text" data-page="410">(p.410)</span><br class="pb-br rich-text"/></li>
          </ul>
        </li>
        <li class="verse" id="v5,14-55">
          <ul class="padas">
            <li>gauś ca hastyādyapohena nāśvarūpād viśeṣyate |</li>
            <li>karoti tadapohaṃ ced aikarūpyaṃ virudhyate || 5,14.55 ||</li>
          </ul>
        </li>
        <li class="verse" id="v5,14-56">
          <ul class="padas">
            <li>sarvaśabdeṣu caikaikam apohyamatiricyate |</li>
            <li>tatrāsādhāraṇatvena tanmātrāpohyatā bhavet || 5,14.56 ||</li>
          </ul>
        </li>
        <li class="verse" id="v5,14-57">
          <ul class="padas">
            <li>tato 'śvāpoharūpatvāt siṃhādiḥ sarva eva te |</li>
            <li>tannimittam ago 'pohaṃ bibhrad ucyeta gaur iti || 5,14.57 ||</li>
          </ul>
        </li>
        <li class="verse" id="v5,14-58">
          <ul class="padas">
            <li>sarvāpoho yadīṣyeta, <span class="pb rich-text" data-page="411">(p.411)</span><br class="pb-br rich-text"/>  sa vaktavyaḥ kathaṃ punaḥ |</li>
            <li>yadi pratyekarūpeṇa nāpohyānantatā bhavet || 5,14.58 ||</li>
          </ul>
        </li>
        <li class="verse" id="v5,14-59">
          <ul class="padas">
            <li>bhinnatvāc cāpy apohyānāṃ bhinno 'pohaḥ prasajyate |</li>
            <li>tatraikasmin bhavet piṇḍe 'nantajātisamanvayaḥ || 5,14.59 ||</li>
          </ul>
        </li>
        <li class="verse" id="v5,14-60">
          <ul class="padas">
            <li>tato gaur iti sāmānyaṃ vācyam ekaṃ na sidhyati |</li>
            <li>jātyantaramatiś caiṣu bhavej jātyantareṣv iva || 5,14.60 ||</li>
          </ul>
        </li>
        <li class="verse" id="v5,14-61">
          <ul class="padas">
            <li>samudāyātmanā nāpi bhaved eṣām apohyatā |</li>
            <li>samudāyo hi naikena vinā dharmeṇa jāyate || 5,14.61 ||</li>
          </ul>
        </li>
        <li class="verse" id="v5,14-62">
          <ul class="padas">
            <li>nāpy ekadeśatā teṣām asti nāpy ekakālatā |</li>
            <li>vyatiriktaś ca saṅghātas teṣāṃ kaś cin na vidyate || 5,14.62 ||</li>
          </ul>
        </li>
        <li class="verse" id="v5,14-63">
          <ul class="padas">
            <li>yadi tv avyatiriktaḥ syād ānanyaṃ tadavasthitam |</li>
            <li>yadi sāmānyarūpeṇa te 'pohyante, na vastutā || 5,14.63 ||</li>
          </ul>
        </li>
        <li class="verse" id="v5,14-64">
          <ul class="padas">
            <li>kathaṃ vā vastv apohyeta, <span class="pb rich-text" data-page="412">(p.412)</span><br class="pb-br rich-text"/>  nābhāvo bhāvamṛcchati |</li>
            <li>apohyamāne cābhāve bhāva evāvaśiṣyate || 5,14.64 ||</li>
          </ul>
        </li>
        <li class="verse" id="v5,14-65">
          <ul class="padas">
            <li>apohyabhedakḷptiś ca nābhāvābhedato bhavet |</li>
            <li>tadbhedo 'pohabhedāc cet, prāptam anyonyasaṃśrayam || 5,14.65 ||</li>
          </ul>
        </li>
        <li class="verse" id="v5,14-66">
          <ul class="padas">
            <li>gosāmānyasya bhinnatvād agaur ity eṣa bhidyate |</li>
            <li>agaur ity asya bhedena gosāmānyaṃ ca bhidyate || 5,14.66 ||</li>
          </ul>
        </li>
        <li class="verse" id="v5,14-67">
          <ul class="padas">
            <li>agāvo 'śvādayaś ca syus te 'py abhāvātmakāḥ punaḥ |</li>
            <li>karkādyapekṣayā te 'pi tathety evaṃ na gamyate || 5,14.67 ||</li>
          </ul>
        </li>
        <li class="verse" id="v5,14-68">
          <ul class="padas">
            <li>kim apohyam, kva cāpohaḥ, gopiṇḍeṣv evam eva ca |<span class="pb rich-text" data-page="413">(p.413)</span><br class="pb-br rich-text"/></li>
            <li>tatra syād dvayam apy etadantyeṣu paramāṇuṣu || 5,14.68 ||</li>
          </ul>
        </li>
        <li class="verse" id="v5,14-69">
          <ul class="padas">
            <li>na cāntyeṣu dvayor asti vyavahāro bhidāṃ prati |</li>
            <li>gavāśvaparamāṇūnāṃ viśeṣaś ca na vidyate || 5,14.69 ||</li>
          </ul>
        </li>
        <li class="verse" id="v5,14-70">
          <ul class="padas">
            <li>svarūpajātisaṃsthānaparimāṇādilakṣaṇaḥ |</li>
            <li>kim apohyaṃ kva cāpohas tatrāpi na viśiṣyate || 5,14.70 ||</li>
          </ul>
        </li>
        <li class="verse" id="v5,14-71">
          <ul class="padas">
            <li>na cāprasiddhasārūpyānapohaviṣayātmanā |</li>
            <li>śaktaḥ kaś cid api jñātuṃ gavādīnaviśeṣataḥ || 5,14.71 ||</li>
          </ul>
        </li>
        <li class="verse" id="v5,14-72">
          <ul class="padas">
            <li>apohyān api cāśvādīnekadharmānvayād ṛte |</li>
            <li>na nirūpayituṃ śaktis tatrāpoho na siddhyati || 5,14.72 ||</li>
          </ul>
        </li>
        <li class="verse" id="v5,14-73">
          <ul class="padas">
            <li>na cānvayavinirmukte pravṛttir liṅgaśabdayoḥ |</li>
            <li>tābhyāṃ ca na vināpoho na cāsādhāraṇe 'nvayaḥ || 5,14.73 ||</li>
          </ul>
        </li>
        <li class="verse" id="v5,14-74">
          <ul class="padas">
            <li>apohaś cāpy aniṣpannaḥ sāhacaryaṃ kva dṛśyatām |</li>
            <li>tasminn adṛśyamāne ca na tayoḥ syāt pramāṇatā || 5,14.74 ||<span class="pb rich-text" data-page="414">(p.414)</span><br class="pb-br rich-text"/></li>
          </ul>
        </li>
        <li class="verse" id="v5,14-75">
          <ul class="padas">
            <li>na cādarśanamātreṇa tābhyāṃ pratyāyanaṃ bhavet |</li>
            <li>sarvatraiva hy adṛṣṭatvāt pratyāyyaṃ nāvaśiṣyate || 5,14.75 ||</li>
          </ul>
        </li>
        <li class="verse" id="v5,14-76">
          <ul class="padas">
            <li>athāsaty api sārūpye syād apohasya kalpanā |</li>
            <li>gavāśvayor ayaṃ kasmād ago 'poho na kalpyate || 5,14.76 ||</li>
          </ul>
        </li>
        <li class="verse" id="v5,14-77">
          <ul class="padas">
            <li>śābaleyāc ca bhinnatvaṃ bāhuleyāśvayoḥ samam |</li>
            <li>sāmānyaṃ nānyadiṣṭaṃ cet kvāgo 'pohaḥ pravartatām || 5,14.77 ||<span class="pb rich-text" data-page="415">(p.415)</span><br class="pb-br rich-text"/></li>
          </ul>
        </li>
        <li class="verse" id="v5,14-78">
          <ul class="padas">
            <li>indriyair nāpy ago 'pohaḥ prathamaṃ vyavasīyate |</li>
            <li>nānyatra śabdavṛttiś ca kiṃ dṛṣṭvā sa prayujyatām || 5,14.78 ||</li>
          </ul>
        </li>
        <li class="verse" id="v5,14-79">
          <ul class="padas">
            <li>pūrvoktena prabandhena nānumāpy atra vidyate |</li>
            <li>sambandhānubhāvo 'py asya tena naivopapadyate || 5,14.79 ||</li>
          </ul>
        </li>
        <li class="verse" id="v5,14-80">
          <ul class="padas">
            <li>nivṛttivācinaḥ śabdā na prasiddhāś ca yān prati |</li>
            <li>teṣām agor asiddhatvān na sāmānyanirākriyā || 5,14.80 ||</li>
          </ul>
        </li>
        <li class="verse" id="v5,14-81">
          <ul class="padas">
            <li>agośabdābhidheyatvaṃ gamyatāṃ ca kathaṃ punaḥ |</li>
            <li>na dṛṣṭo yatra gośabdaḥ sambandhānubhavakṣaṇe || 5,14.81 ||</li>
          </ul>
        </li>
        <li class="verse" id="v5,14-82">
          <ul class="padas">
            <li>ekasmāt tarhi gopiṇḍād yadanyat sarvam eva tat |</li>
            <li>bhaved apohyam ity evaṃ na sāmānyasya vācyatā || 5,14.82 ||</li>
          </ul>
        </li>
        <li class="verse" id="v5,14-83">
          <ul class="padas">
            <li>siddhaś cāgaur apohyeta goniṣedhātmakaś ca saḥ |</li>
            <li>tatra gaur eva vaktavyo nañā yaḥ pratiṣidhyate || 5,14.83 ||</li>
          </ul>
        </li>
        <li class="verse" id="v5,14-84">
          <ul class="padas">
            <li>sa ced agonivṛttyātmā bhaved anyonyasaṃśrayaḥ |<span class="pb rich-text" data-page="416">(p.416)</span><br class="pb-br rich-text"/></li>
            <li>siddhaś ced gaur apohyārthaṃ vṛthāpohaprakalpanā || 5,14.84 ||</li>
          </ul>
        </li>
        <li class="verse" id="v5,14-85">
          <ul class="padas">
            <li>gavyasiddhe tv agaur nāsti tadabhāve ca gauḥ kutaḥ |</li>
            <li>nādhārādheyavṛttyādisambandhaś cāpy abhāvayoḥ || 5,14.85 ||</li>
          </ul>
        </li>
        <li class="verse" id="v5,14-86">
          <ul class="padas">
            <li>na cāsādhāraṇaṃ vastu gamyate 'pohavat tayā |</li>
            <li>kathaṃ vā parikalpyeta sambandho vastvavastunoḥ || 5,14.86 ||</li>
          </ul>
        </li>
        <li class="verse" id="v5,14-87">
          <ul class="padas">
            <li>svarūpasattvamātreṇa na ca kiñ cid viśeṣaṇam |</li>
            <li>svabuddhyā rajyate yena viśeṣyaṃ tad viśeṣaṇam || 5,14.87 ||</li>
          </ul>
        </li>
        <li class="verse" id="v5,14-88">
          <ul class="padas">
            <li>na cāpy aśvādiśabdebho jāyate 'pohabodhanam |</li>
            <li>viśiṣṭabuddhir iṣṭeha na cājñātaviśeṣaṇā || 5,14.88 ||<span class="pb rich-text" data-page="417">(p.417)</span><br class="pb-br rich-text"/></li>
          </ul>
        </li>
        <li class="verse" id="v5,14-89">
          <ul class="padas">
            <li>na cānyarūpam anyādṛk kuryāj jñānaṃ viśeṣaṇam |</li>
            <li>kathaṃ cānyādṛśe jñāte tad ucyeta viśeṣaṇam || 5,14.89 ||</li>
          </ul>
        </li>
        <li class="verse" id="v5,14-90">
          <ul class="padas">
            <li>athānyathā viśeṣye 'pi syād viśeṣaṇakalpanā |</li>
            <li>tathā sati hi yatkiñcit prasajyeta viśeṣaṇam || 5,14.90 ||</li>
          </ul>
        </li>
        <li class="verse" id="v5,14-91">
          <ul class="padas">
            <li>abhāvarūpagamye ca na viśeṣye 'sti vastutā |</li>
            <li>viśeṣitam apohena vastu vācyaṃ na te 'sty ataḥ || 5,14.91 ||</li>
          </ul>
        </li>
        <li class="verse" id="v5,14-92">
          <ul class="padas">
            <li>yady apy apohanirmukte na vṛttiḥ śabdaliṅgayoḥ |</li>
            <li>yuktā tathāpi buddhis tu jñātur vastvavalambate || 5,14.92 ||</li>
          </ul>
        </li>
        <li class="verse" id="v5,14-93">
          <ul class="padas">
            <li>na cāsādhāraṇaṃ vastu buddhau viparivarttate |</li>
            <li>na cāpi nirvikalpatvāt tasya yuktā viśeṣyatā || 5,14.93 ||<span class="pb rich-text" data-page="418">(p.418)</span><br class="pb-br rich-text"/></li>
          </ul>
        </li>
        <li class="verse" id="v5,14-94">
          <ul class="padas">
            <li>śabdenāgamyamānaṃ ca viśeṣyam iti sāhasam |</li>
            <li>tena sāmānyam eṣṭavyaṃ viṣayo buddhiśabdayoḥ || 5,14.94 ||</li>
          </ul>
        </li>
        <li class="verse" id="v5,14-95">
          <ul class="padas">
            <li>yadā cāśabdavācyatvān na vyaktīnām apohyatā |</li>
            <li>tadāpohyeta sāmānyaṃ tasyāpohāc ca vastutā || 5,14.95 ||</li>
          </ul>
        </li>
        <li class="verse" id="v5,14-96">
          <ul class="padas">
            <li>nāpohyatvam abhāvānām abhāvābhāvavarjanāt |</li>
            <li>vyakto 'pohāntare 'pohas tasmāt sāmānyavastunaḥ || 5,14.96 ||</li>
          </ul>
        </li>
        <li class="verse" id="v5,14-97">
          <ul class="padas">
            <li>abhāvasya ca yo 'bhāvaḥ sa cet tasmād vilakṣaṇaḥ |</li>
            <li>bhāva eva bhaven no ced gaur agaus te prasajyate || 5,14.97 ||</li>
          </ul>
        </li>
        <li class="verse" id="v5,14-98">
          <ul class="padas">
            <li>yady apy aneṣu śabdeṣu vastunaḥ syād apohyatā |</li>
            <li>sacchabdasya tv abhāvākhyān nāpohyaṃ bhinnam iṣyate || 5,14.98 ||</li>
          </ul>
        </li>
        <li class="verse" id="v5,14-99">
          <ul class="padas">
            <li>tatrāsato 'pi bhāvatvam itikleśo mahān bhavet |<span class="pb rich-text" data-page="419">(p.419)</span><br class="pb-br rich-text"/></li>
            <li>tadasiddhau na sattāsti na cāsattā prasidhyati || 5,14.99 ||</li>
          </ul>
        </li>
        <li class="verse" id="v5,14-100">
          <ul class="padas">
            <li>na cāpi vāsanābhedād bhedaḥ sadrūpatāpi vā |</li>
            <li>apohānāṃ prakalpyeta, na hy avastuni vāsanā || 5,14.100 ||</li>
          </ul>
        </li>
        <li class="verse" id="v5,14-101">
          <ul class="padas">
            <li>smṛtiṃ muktvā na cāsty asyāḥ śaktiyogaḥ kriyāntare |</li>
            <li>tasmān nānyādṛśe sārthe karoty anyādṛśīṃ matim || 5,14.101 ||</li>
          </ul>
        </li>
        <li class="verse" id="v5,14-102">
          <ul class="padas">
            <li>bhavadbhiḥ śabdabhedo 'pi tannimitto na labhyate |</li>
            <li>na hy asādhāraṇaḥ śabdo vācakaḥ prāgadṛṣṭitaḥ || 5,14.102 ||</li>
          </ul>
        </li>
        <li class="verse" id="v5,14-103">
          <ul class="padas">
            <li>bhinnatvāc cāpi naivaikā vāsanā taiḥ prakalpyate |</li>
            <li>na cāsti śabdavastv ekaṃ vāsanāṃ yat kariṣyati || 5,14.103 ||<span class="pb rich-text" data-page="420">(p.420)</span><br class="pb-br rich-text"/></li>
          </ul>
        </li>
        <li class="verse" id="v5,14-104">
          <ul class="padas">
            <li>tatra śabdāntarāpohe sāmānye parikalpite |</li>
            <li>tathaivāvasturūpatvāc chabdabhedo na kalpyate || 5,14.104 ||</li>
          </ul>
        </li>
        <li class="verse" id="v5,14-105">
          <ul class="padas">
            <li>vācakānāṃ yathā caivaṃ vācyavācakayor mithaḥ |</li>
            <li>na cāpy apohyabhedena bhedo 'stīty upapāditam || 5,14.105 ||</li>
          </ul>
        </li>
        <li class="verse" id="v5,14-106">
          <ul class="padas">
            <li>nāgṛhītaś ca gamakaḥ śabdāpohaḥ kathañ cana |</li>
            <li>pratyakṣaṃ na ca tacchaktaṃ na ca sto liṅgavācakau || 5,14.106 ||</li>
          </ul>
        </li>
        <li class="verse" id="v5,14-107">
          <ul class="padas">
            <li>yataḥ syād grahaṇaṃ tasya, liṅgādīnāṃ ca kalpane |</li>
            <li>na vyavastheti vācyaivaṃ vinā pratyakṣamūlataḥ || 5,14.107 ||</li>
          </ul>
        </li>
        <li class="verse" id="v5,14-108">
          <ul class="padas">
            <li>na gamyagamakatvaṃ syād avastutvād apohayoḥ |</li>
            <li>bhavatpakṣe, yathā loke khapuṣpaśaśaśṛṅgayoḥ || 5,14.108 ||</li>
          </ul>
        </li>
        <li class="verse" id="v5,14-109">
          <ul class="padas">
            <li>vṛṣṭimeghāsator dṛṣṭvā yady anaikāntikaḥ vadet |</li>
            <li>vastv evātrāpi matpakṣe bhavatpakṣe 'py adaḥ kutaḥ || 5,14.109 ||</li>
          </ul>
        </li>
        <li class="verse" id="v5,14-110">
          <ul class="padas">
            <li>vidhirūpaś ca śabdārtho yena nābhyupagamyate |</li>
            <li>na bhaved vyatireko 'pi tasya tatpūrvako hy asau || 5,14.110 ||<span class="pb rich-text" data-page="421">(p.421)</span><br class="pb-br rich-text"/></li>
          </ul>
        </li>
        <li class="verse" id="v5,14-111">
          <ul class="padas">
            <li>niṣedhadvayayogitvād asato yāpy abhāvatā |</li>
            <li>savastuke bhavet sāpi na tucche buddhyasambhavāt || 5,14.111 ||</li>
          </ul>
        </li>
        <li class="verse" id="v5,14-112">
          <ul class="padas">
            <li>nanu yuktyānayaivāyaṃ vastunāpi na bhidyate |</li>
            <li>apohas tena doṣo 'tra pūrvokto na bhaviṣyati || 5,14.112 ||</li>
          </ul>
        </li>
        <li class="verse" id="v5,14-113">
          <ul class="padas">
            <li>siddham evaṃ madiṣṭaṃ syāt, naivānyā gatir asti hi |</li>
            <li>abhāve vastubuddhir vā yad vā vastunyabhāvadhīḥ || 5,14.113 ||</li>
          </ul>
        </li>
        <li class="verse" id="v5,14-114">
          <ul class="padas">
            <li>tatrābhāvātmakatve syān nirnimittaiva vastudhīḥ |</li>
            <li>vastuny abhāvabodhas tu sidhyaty anyam apekṣya tu || 5,14.114 ||<span class="pb rich-text" data-page="422">(p.422)</span><br class="pb-br rich-text"/></li>
          </ul>
        </li>
        <li class="verse" id="v5,14-115">
          <ul class="padas">
            <li>apohamātravācyatvaṃ yadi cābhyupagamyate |</li>
            <li>nīlotpalādiśabdeṣu śabalārthābhidhāyiṣu || 5,14.115 ||</li>
          </ul>
        </li>
        <li class="verse" id="v5,14-116">
          <ul class="padas">
            <li>viśeṣaṇaviśeṣyatvasāmānādhikaraṇyayoḥ |</li>
            <li>na siddhiḥ, na hy anīlatvavyudāse 'nutpalacyutiḥ || 5,14.116 ||</li>
          </ul>
        </li>
        <li class="verse" id="v5,14-117">
          <ul class="padas">
            <li>nāpi tatretaras tasmān na viśeṣyaviśeṣaṇe |</li>
            <li>śabdayor nāpi te syātām abhidheyānapekṣayoḥ || 5,14.117 ||</li>
          </ul>
        </li>
        <li class="verse" id="v5,14-118">
          <ul class="padas">
            <li>sāmānādhikaraṇyaṃ ca na bhinnatvād apohayoḥ |</li>
            <li>arthataś caitad iṣyeta kīdṛśyādheyatā tayoḥ || 5,14.118 ||</li>
          </ul>
        </li>
        <li class="verse" id="v5,14-119">
          <ul class="padas">
            <li>na cāsādhāraṇaṃ vastu gamyate 'nyac ca nāsti te |<span class="pb rich-text" data-page="423">(p.423)</span><br class="pb-br rich-text"/></li>
            <li>agamyamānam aikārthyaṃ śabdayoḥ kvopayujyate || 5,14.119 ||</li>
          </ul>
        </li>
        <li class="verse" id="v5,14-120">
          <ul class="padas">
            <li>athānyāpohavad vastu vācyam ity abhidhīyate |</li>
            <li>tatrāpi paratantratvād vyāptiḥ śabdena durbalā || 5,14.120 ||</li>
          </ul>
        </li>
        <li class="verse" id="v5,14-121">
          <ul class="padas">
            <li>khaṇḍe bhinnavyapohyatvād yathaiva madhurādibhiḥ |</li>
            <li>śuklādivyāptyabhāvena nākṣepo na viśeṣaṇam || 5,14.121 ||</li>
          </ul>
        </li>
        <li class="verse" id="v5,14-122">
          <ul class="padas">
            <li>tathaivāsadvyudāsāṃśāvacchinnārthāvadhāraṇe |</li>
            <li>nāghaṭādinivṛttyaṃśavyāptiḥ śabdāt pratīyate || 5,14.122 ||<span class="pb rich-text" data-page="424">(p.424)</span><br class="pb-br rich-text"/></li>
          </ul>
        </li>
        <li class="verse" id="v5,14-123">
          <ul class="padas">
            <li>vyāptiś ced artharūpeṇa sattayaivaṃ hi sā bhavet |</li>
            <li>na ghaṭatvādimān arthaḥ kaś cin na vyāpyate tayā || 5,14.123 ||</li>
          </ul>
        </li>
        <li class="verse" id="v5,14-124">
          <ul class="padas">
            <li>na ca vastutayā vyāptis tayā śabdasya vāryate |</li>
            <li>pratītiṃ prati tulyas tu vyāpāro vastvavastunoḥ || 5,14.124 ||</li>
          </ul>
        </li>
        <li class="verse" id="v5,14-125">
          <ul class="padas">
            <li>nirbhāgo 'pi hi vastvātmā śabdair bhāgena gamyate |</li>
            <li>na hi sacchabdavijñānād ghaṭādyarthaḥ pratīyate || 5,14.125 ||</li>
          </ul>
        </li>
        <li class="verse" id="v5,14-126">
          <ul class="padas">
            <li>tenānākṣepadoṣo 'sti, bhāktadoṣaś ca vidyate |</li>
            <li>viśeṣaṇatvān mukhyatvam apohasya hi jātivat || 5,14.126 ||<span class="pb rich-text" data-page="425">(p.425)</span><br class="pb-br rich-text"/></li>
          </ul>
        </li>
        <li class="verse" id="v5,14-127">
          <ul class="padas">
            <li>tasmāt tadvati gauṇatvān nābhidheyatvasambhavaḥ |</li>
            <li>avastutvān na mukhyaś cet, na syād evaṃ viśeṣaṇam || 5,14.127 ||</li>
          </ul>
        </li>
        <li class="verse" id="v5,14-128">
          <ul class="padas">
            <li>bhedāś cāpohavantaḥ syus teṣāṃ cāvācyatoditā |</li>
            <li>ānantyavyabhicārābhyām, anyo nāsti tv apohavān || 5,14.128 ||</li>
          </ul>
        </li>
        <li class="verse" id="v5,14-129">
          <ul class="padas">
            <li>nāpohavattvam anyad dhi bhedāpohāntare 'sti te |</li>
            <li>tac cāpi kalpyamānaṃ syād abhāvo bhāva eva vā || 5,14.129 ||</li>
          </ul>
        </li>
        <li class="verse" id="v5,14-130">
          <ul class="padas">
            <li>vastu cej jātir eva syād avastutve 'pi pūrvavat |</li>
            <li>sambandho vaiṣa kalpyeta tasya ceṣṭā na vācyatā || 5,14.130 ||<span class="pb rich-text" data-page="426">(p.426)</span><br class="pb-br rich-text"/></li>
          </ul>
        </li>
        <li class="verse" id="v5,14-131">
          <ul class="padas">
            <li>na caiko 'pohavān artho vartate 'rthāntare kva cit |</li>
            <li>tasmād api na sāmānyaṃ vācyaṃ na ca viśeṣaṇam || 5,14.131 ||</li>
          </ul>
        </li>
        <li class="verse" id="v5,14-132">
          <ul class="padas">
            <li>nātmanyavidyamānatvād viśeṣo 'pohasūcakaḥ |</li>
            <li>tasmān na tair viśeṣyatvaṃ prakṛṣṭatvena nīlavat || 5,14.132 ||</li>
          </ul>
        </li>
        <li class="verse" id="v5,14-133">
          <ul class="padas">
            <li>arthākṣepo 'pi nāsty eva sandehāl liṅgaliṅgivat |</li>
            <li>na sāmānyātmanāpohas tair vinā na ca siddhyati || 5,14.133 ||<span class="pb rich-text" data-page="427">(p.427)</span><br class="pb-br rich-text"/></li>
          </ul>
        </li>
        <li class="verse" id="v5,14-134">
          <ul class="padas">
            <li>evam eva tv anākṣepaḥ syād apohena vastunaḥ |</li>
            <li>yataḥ śaśaviṣāṇe 'pi tadapohasya sambhavaḥ || 5,14.134 ||</li>
          </ul>
        </li>
        <li class="verse" id="v5,14-135">
          <ul class="padas">
            <li>liṅgasaṃkhyādisambandho na vāpohasya vidyate |</li>
            <li>vyakter avyapadeśyatvāt taddvāreṇāpi nāsty asau || 5,14.135 ||</li>
          </ul>
        </li>
        <li class="verse" id="v5,14-136">
          <ul class="padas">
            <li>na hy asādhāraṇatvena sāpohenāpi gamyate |</li>
            <li>na cāpy agamyamānasya vastunaḥ syād viśeṣyatā || 5,14.136 ||</li>
          </ul>
        </li>
        <li class="verse" id="v5,14-137">
          <ul class="padas">
            <li>liṅgasaṃkhyādyapohānāṃ nopakāraḥ svarūpataḥ |</li>
            <li>vastunaś copakāryatvaṃ kathaṃ śabdaiḥ pratīyate || 5,14.137 ||<span class="pb rich-text" data-page="428">(p.428)</span><br class="pb-br rich-text"/></li>
          </ul>
        </li>
        <li class="verse" id="v5,14-138">
          <ul class="padas">
            <li>na vinānupalabdhyā ca syād abhāvamatiḥ kva cit |</li>
            <li>na cābhāvaprameyatvaṃ gotvāder iha gamyate || 5,14.138 ||</li>
          </ul>
        </li>
        <li class="verse" id="v5,14-139">
          <ul class="padas">
            <li>ākhyāteṣu ca nānyasya nivṛttiḥ sampratīyate |</li>
            <li>na paryudāsarūpaṃ hi niṣedhyaṃ tatra vidyate || 5,14.139 ||</li>
          </ul>
        </li>
        <li class="verse" id="v5,14-140">
          <ul class="padas">
            <li>na neti hy ucyamāne 'pi niṣedhasya niṣedhanam |</li>
            <li>pacatīty aniṣiddhaṃ tu svarūpeṇāvatiṣṭhate || 5,14.140 ||</li>
          </ul>
        </li>
        <li class="verse" id="v5,14-141">
          <ul class="padas">
            <li>sādhyatvapratyayaś cātra tathābhūtādirūpaṇam |</li>
            <li>niṣpannatvād apohasya nirnimittaṃ prasajyate || 5,14.141 ||</li>
          </ul>
        </li>
        <li class="verse" id="v5,14-142">
          <ul class="padas">
            <li>vidhyādāv artharāśau ca nānyāpohanidarśanam |</li>
            <li>nañaś cāpi nañā yuktād apohaḥ kīdṛśo bhavet || 5,14.142 ||</li>
          </ul>
        </li>
        <li class="verse" id="v5,14-143">
          <ul class="padas">
            <li>cādīnām api nañyogo naivāstīty anapohanam |</li>
            <li>vākyārtho 'nyanivṛttiś ca vyapadeṣṭuṃ na śakyate || 5,14.143 ||</li>
          </ul>
        </li>
        <li class="verse" id="v5,14-144">
          <ul class="padas">
            <li>ananyāpohaśabdādau vācyaṃ na ca nirūpyate |</li>
            <li>prameyajñeyaśabdāder apohyaṃ kuta eva tu || 5,14.144 ||</li>
          </ul>
        </li>
        <li class="verse" id="v5,14-145">
          <ul class="padas">
            <li>apohyakalpanāyāṃ tu varaṃ vastv eva kalpitam |<span class="pb rich-text" data-page="429">(p.429)</span><br class="pb-br rich-text"/></li>
            <li>jñānākāraniṣedhāc ca nāntarārthābhidheyatā || 5,14.145 ||</li>
          </ul>
        </li>
        <li class="verse" id="v5,14-146">
          <ul class="padas">
            <li>na cāpy apohyatā, tasmān nāpohas teṣu sidhyati |</li>
            <li>evam ityādiśabdānāṃ na vāpohyaṃ nirūpyate || 5,14.146 ||</li>
          </ul>
        </li>
        <li class="verse" id="v5,14-147">
          <ul class="padas">
            <li>virodhitvena bhedānām apoho yadi kalpyate |</li>
            <li>virodho 'pohatas tatra virodhāc cāpy apohanam || 5,14.147 ||</li>
          </ul>
        </li>
        <li class="verse" id="v5,14-148">
          <ul class="padas">
            <li>na sāmānyāpahāritvaṃ vidhirūpeṇa tatra te |</li>
            <li>palaśādīn apohyāto vṛkṣaṃ harati śiṃśapā || 5,14.148 ||<span class="pb rich-text" data-page="430">(p.430)</span><br class="pb-br rich-text"/></li>
          </ul>
        </li>
        <li class="verse" id="v5,14-149">
          <ul class="padas">
            <li>sāmānyādyanapohaś ca nāvirodhena kalpyate |</li>
            <li>na hi śabdasvarūpāṇāṃ syād viruddhāviruddhatā || 5,14.149 ||</li>
          </ul>
        </li>
        <li class="verse" id="v5,14-150">
          <ul class="padas">
            <li>na ca vastusvarūpeṇa tasya śabdair asaṅgateḥ |</li>
            <li>prāk śabdavyāpṛter nāpi sāpohānāṃ pratīyate || 5,14.150 ||</li>
          </ul>
        </li>
        <li class="verse" id="v5,14-151">
          <ul class="padas">
            <li>anyenānavabuddhe 'rthe sadā śabdaḥ pravartate |</li>
            <li>sāmānyātmakatā tasya kena rūpeṇa gamyate || 5,14.151 ||</li>
          </ul>
        </li>
        <li class="verse" id="v5,14-152">
          <ul class="padas">
            <li>śabdānurūpataś cet syād anyāpohanirūpaṇam |</li>
            <li>bhinnatvād vṛkṣatarvāder apohaḥ kena vāryate || 5,14.152 ||</li>
          </ul>
        </li>
        <li class="verse" id="v5,14-153">
          <ul class="padas">
            <li>śabdaspṛṣṭer vināpoho na ca liṅgena gamyate |</li>
            <li>na viruddhāviruddhatvaṃ tasya liṅgāc ca sidhyati || 5,14.153 ||<span class="pb rich-text" data-page="431">(p.431)</span><br class="pb-br rich-text"/></li>
          </ul>
        </li>
        <li class="verse" id="v5,14-154">
          <ul class="padas">
            <li>adṛṣṭatvād vyudāsas tu purastād eva vāritaḥ |</li>
            <li>sāmānyaśabdo bhedena neṣyate vācakātmanā || 5,14.154 ||</li>
          </ul>
        </li>
        <li class="verse" id="v5,14-155">
          <ul class="padas">
            <li>vyudāsas tatra durvāraḥ, kathañ cid dṛṣṭatā punaḥ |</li>
            <li>brāhmaṇe kṣattriyasyāpi paryudāsaḥ prasajyate || 5,14.155 ||</li>
          </ul>
        </li>
        <li class="verse" id="v5,14-156">
          <ul class="padas">
            <li>ākāṅkṣaṇādathātyāgas tulyo dravyakriyādiṣu |</li>
            <li>vṛkṣeṇāto 'napohaḥ syāt tiṣṭhatyāder asaṃśayam || 5,14.156 ||</li>
          </ul>
        </li>
        <li class="verse" id="v5,14-157">
          <ul class="padas">
            <li>puruṣasya tathā rājño vyudāse na viśeṣyatā |</li>
            <li>avyudāsatvapakṣe ca syān nīlotpalatulyatā || 5,14.157 ||<span class="pb rich-text" data-page="432">(p.432)</span><br class="pb-br rich-text"/></li>
          </ul>
        </li>
        <li class="verse" id="v5,14-158">
          <ul class="padas">
            <li>vṛkṣatvapārthivadravyasajjñeyeṣu yaducyate |</li>
            <li>prātilomyānulomyena vidhau sarvārthabodhanam || 5,14.158 ||</li>
          </ul>
        </li>
        <li class="verse" id="v5,14-159">
          <ul class="padas">
            <li>tadayuktam, na sarvo hi śabdaḥ sarvatra dṛśyate |</li>
            <li>deśāvibhāgato vṛttir netrasyāpi rasādiṣu || 5,14.159 ||</li>
          </ul>
        </li>
        <li class="verse" id="v5,14-160">
          <ul class="padas">
            <li>grāhakatvena vṛttis tu pratijāti vyavasthitā |</li>
            <li>cakṣurādivad evātra saṅkaro na bhaviṣyati || 5,14.160 ||</li>
          </ul>
        </li>
        <li class="verse" id="v5,14-161">
          <ul class="padas">
            <li>nivṛttaceṣṭe śabde ca vyāptyavyāptikṛtaṃ punaḥ |</li>
            <li>sattvāder bodhakatvaṃ syād ekanyūnātirekataḥ || 5,14.161 ||</li>
          </ul>
        </li>
        <li class="verse" id="v5,14-162">
          <ul class="padas">
            <li>tavaiva doṣaḥ syād eṣa viśeṣe yasya varttate |</li>
            <li>sāmānyaśabdaḥ,  5,14.162 ||<span class="pb rich-text" data-page="433">(p.433)</span><br class="pb-br rich-text"/>  vācyānāṃ bhedo nāpy asti vastutaḥ ||</li>
          </ul>
        </li>
        <li class="verse" id="v5,14-163">
          <ul class="padas">
            <li>api caikatvanityatvapratyekasamavāyitāḥ |</li>
            <li>nirupākhyeṣv apoheṣu kurvato 'sūtrakaḥ paṭaḥ || 5,14.163 ||</li>
          </ul>
        </li>
        <li class="verse" id="v5,14-164">
          <ul class="padas">
            <li>tasmād yeṣv eva śabdeṣu nañyogas teṣu kevalam |</li>
            <li>bhaved anyanivṛttyaṃśaḥ svātmaivānyatra gamyate || 5,14.164 ||</li>
          </ul>
        </li>
        <li class="verse" id="v5,14-165">
          <ul class="padas">
            <li>jñeyārthānyānapohatvaṃ pramāṅgatvāt tvagādivat |</li>
            <li>yenoktaṃ tasya nañyuktaiḥ śabdaiḥ syād vyabhicāritā || 5,14.165 ||</li>
          </ul>
        </li>
        <li class="verse" id="v5,14-166">
          <ul class="padas">
            <li>pakṣīkuryād yadā sarvāṃs tadāthāvītahetubhiḥ |</li>
            <li>anaikānto virodhaś ca sarvalokaprasiddhitaḥ || 5,14.166 ||</li>
          </ul>
        </li>
        <li class="verse" id="v5,14-167">
          <ul class="padas">
            <li>nāpohata itīdaṃ ca kārakatvena ced bhavet |</li>
            <li>kevalāpohabuddher vā tataḥ syāt siddhasādhyatā || 5,14.167 ||</li>
          </ul>
        </li>
        <li class="verse" id="v5,14-168">
          <ul class="padas">
            <li>athānyāpohavatyarthe vṛttir nāstīti sādhyate |</li>
            <li>tataḥ prāk pakṣabādhaḥ syād gotve 'thāśvādyabhāvataḥ || 5,14.168 ||<span class="pb rich-text" data-page="434">(p.434)</span><br class="pb-br rich-text"/></li>
          </ul>
        </li>
        <li class="verse" id="v5,14-169">
          <ul class="padas">
            <li>sādhyahīnaś ca dṛṣṭāntaś cakṣurādy api tasya hi |</li>
            <li>varttate 'pohavatyeva taṃ yady api na budhyate || 5,14.169 ||</li>
          </ul>
        </li>
        <li class="verse" id="v5,14-170">
          <ul class="padas">
            <li>athānyāpohanirbhāsā na buddhiḥ siddhasādhanam |</li>
            <li>apoharūpam apy etad vastv ity eva hi gamyate || 5,14.170 ||</li>
          </ul>
        </li>
        <li class="verse" id="v5,14-171">
          <ul class="padas">
            <li>athāpohanimittāsya vṛttir arthe niṣidhyate |</li>
            <li>vyatirekāṅgateṣṭatvāt punaḥ prāk pakṣabādhanam || 5,14.171 ||</li>
          </ul>
        </li>
        <li class="verse" id="v5,14-172">
          <ul class="padas">
            <li>anumāne tathā caitad ity anaikāntiko bhavet |</li>
            <li>sandehabādhajātena pratyakṣeṇāpi cetasā || 5,14.172 ||</li>
          </ul>
        </li>
        <li class="verse" id="v5,14-173">
          <ul class="padas">
            <li>viruddhatā ca hetoḥ syāt, śabdaḥ śrotrādivad yataḥ |</li>
            <li>ātmāntaḥ karaṇākāśaiḥ svavācitvaṃ jahāti vāḥ || 5,14.173 ||</li>
          </ul>
        </li>
        <li class="verse" id="v5,14-174">
          <ul class="padas">
            <li>vidhirūpapravṛttir vā śabdo 'pohena varttate |</li>
            <li>anumānāṅgabhūtatvād yathaiva pratiṣedhakaḥ || 5,14.174 ||<span class="pb rich-text" data-page="435">(p.435)</span><br class="pb-br rich-text"/></li>
          </ul>
        </li>
        <li class="verse" id="v5,14-175">
          <ul class="padas">
            <li>jātiṃ vā na bravīty eṣa vyaktiṃ vā tadviśeṣitām |</li>
            <li>pramāyām aṅgabhūtatvāt tvakśrotrādi yathaiva ca || 5,14.175 ||</li>
          </ul>
        </li>
        <li class="verse" id="v5,14-176">
          <ul class="padas">
            <li>evaṃ sādhanamārgeṇa vācyāvācyanirūpaṇā |</li>
            <li>nāvātiṣṭhata ity atra kathyate lokavartmanā || 5,14.176 ||</li>
          </ul>
        </li>
      </ul>
      <h1 id="5,15_vanavāda_VAV">§ 5,15 vanavāda VAV</h1>
      <ul class="verses">
        <li class="verse" id="v5,15-1">
          <ul class="padas">
            <li>sāsnādibhir viśiṣṭatvam ākṛter ucyate katham |</li>
            <li>yadāvayavisambandhi gotvaṃ nāvayave sthitam || 5,15.1 ||</li>
          </ul>
        </li>
        <li class="verse" id="v5,15-2">
          <ul class="padas">
            <li>ekāvayavisambandhas teṣāṃ gotvena vidyate |</li>
            <li>tenāsādhāraṇatvāt te syur gotvasyopalakṣaṇam || 5,15.2 ||</li>
          </ul>
        </li>
        <li class="verse" id="v5,15-3">
          <ul class="padas">
            <li>piṇḍe sattādijātīnāṃ bahvīnāṃ samavetatā |</li>
            <li>tābhyo viśiṣyate gotvaṃ sāsnādibhir asaṃśayam || 5,15.3 ||</li>
          </ul>
        </li>
        <li class="verse" id="v5,15-4">
          <ul class="padas">
            <li>na caite vyañjakās tasya guṇavad vā viśeṣaṇam |<span class="pb rich-text" data-page="436">(p.436)</span><br class="pb-br rich-text"/></li>
            <li>tathā hi nāgṛhīteṣu teṣu syād gotvabodhanam || 5,15.4 ||</li>
          </ul>
        </li>
        <li class="verse" id="v5,15-5">
          <ul class="padas">
            <li>teṣāṃ ca vyañjakaiḥ svaiḥ syāt punargrahaṇakalpanā |</li>
            <li>tathā satyanavasthā syāt na syād gotvāvadhāraṇam || 5,15.5 ||</li>
          </ul>
        </li>
        <li class="verse" id="v5,15-6">
          <ul class="padas">
            <li>sarveṣu ca gṛhīteṣu sāsnādiṣu bhavenmatiḥ |</li>
            <li>gotve, na caiṣu sarveṣu yugapad buddhisambhavaḥ || 5,15.6 ||</li>
          </ul>
        </li>
        <li class="verse" id="v5,15-7">
          <ul class="padas">
            <li>tasmāt sadbhāvamātreṇa mahattvādau yathaiva dhīḥ |</li>
            <li>kriyate 'vayavaiḥ piṇḍe tathā jātiguṇādiṣu || 5,15.7 ||</li>
          </ul>
        </li>
        <li class="verse" id="v5,15-8">
          <ul class="padas">
            <li>yady evam agṛhīteṣu teṣu kiṃ sā na jāyate |</li>
            <li>taddeśavyatirekeṇa grāhyaṃ yena na vidyate || 5,15.8 ||</li>
          </ul>
        </li>
        <li class="verse" id="v5,15-9">
          <ul class="padas">
            <li>gṛhyamāṇe tu gotvādau nāntarīyakahetukaḥ |</li>
            <li>sāsnādeḥ kasya cid bodhas taddeśatvena jāyate || 5,15.9 ||</li>
          </ul>
        </li>
        <li class="verse" id="v5,15-10">
          <ul class="padas">
            <li>tadanatyantabhedād vā tadviśiṣṭeti kīrtyate |<span class="pb rich-text" data-page="437">(p.437)</span><br class="pb-br rich-text"/></li>
            <li>bādhaḥ parānumānasya na pratyakṣeti bodhyate || 5,15.10 ||</li>
          </ul>
        </li>
        <li class="verse" id="v5,15-11">
          <ul class="padas">
            <li>pareṣāṃ sādhanaṃ hy atra nākṛtiḥ piṇḍataḥ pṛthak |</li>
            <li>taddhīhānāv avijñānāt paṅktiyūthavanādivat || 5,15.11 ||</li>
          </ul>
        </li>
        <li class="verse" id="v5,15-12">
          <ul class="padas">
            <li>sarvatra lokasiddhatvān na vācyaṃ sādhanaṃ svayam |</li>
            <li>niṣedhatāṃ pareṣāṃ tu virodhaṃ lokato vadet || 5,15.12 ||</li>
          </ul>
        </li>
        <li class="verse" id="v5,15-13">
          <ul class="padas">
            <li>visaṃvādo na dṛśyeta yadi pratyakṣatākṛteḥ |</li>
            <li>pramāṇe 'pi visaṃvādāt tārkikeṣu kuto nv iyam || 5,15.13 ||</li>
          </ul>
        </li>
        <li class="verse" id="v5,15-14">
          <ul class="padas">
            <li>rūpādāv api teṣāṃ hi pratyakṣatvena sammate |</li>
            <li>vivādaḥ, naiva lokas tu jātau vipratipadyate || 5,15.14 ||</li>
          </ul>
        </li>
        <li class="verse" id="v5,15-15">
          <ul class="padas">
            <li>vyavahārā hi dṛśyante sāmānyārthanibandhanāḥ |</li>
            <li>dadhitakrādidānādau kauṇḍinyabrāhmaṇādiṣu || 5,15.15 ||<span class="pb rich-text" data-page="438">(p.438)</span><br class="pb-br rich-text"/></li>
          </ul>
        </li>
        <li class="verse" id="v5,15-16">
          <ul class="padas">
            <li>ākṛtir jātir evātra saṃsthānaṃ na prakalpyate |</li>
            <li>na hi vāyvagniśabdādau kiñ cit saṃsthānam iṣyate || 5,15.16 ||</li>
          </ul>
        </li>
        <li class="verse" id="v5,15-17">
          <ul class="padas">
            <li>anyadanyac ca saṃsthānaṃ pratipiṇḍaṃ pratīyate |</li>
            <li>saṃyogātmakatāyāṃ tu vibhāgeṣu vinaśyati || 5,15.17 ||</li>
          </ul>
        </li>
        <li class="verse" id="v5,15-18">
          <ul class="padas">
            <li>atha saṃsthānasāmānyam, aśvādāv api tatsamam |</li>
            <li>na gotvena vinā hy etad vyavacchinnaṃ pratīyate || 5,15.18 ||</li>
          </ul>
        </li>
        <li class="verse" id="v5,15-19">
          <ul class="padas">
            <li>sarvapratikṛtīnāṃ ca saṃsthāne saty apīdṛśe |</li>
            <li>na gotvādimatir dṛṣṭā, tasmāj jātiḥ pṛthak tataḥ || 5,15.19 ||</li>
          </ul>
        </li>
        <li class="verse" id="v5,15-20">
          <ul class="padas">
            <li>rucakādiṣu sāmānyaṃ rucakatvād yudāhṛtam |</li>
            <li>bhinneṣu caiṣu sāmānyaṃ suvarṇatvaṃ pratīyate || 5,15.20 ||<span class="pb rich-text" data-page="439">(p.439)</span><br class="pb-br rich-text"/></li>
          </ul>
        </li>
        <li class="verse" id="v5,15-21">
          <ul class="padas">
            <li>vardhamānakabhaṅge ca rucakaḥ kriyate yadā |</li>
            <li>tadā pūrvārthinaḥ śokaḥ prītiś cāpy uttarārthinaḥ || 5,15.21 ||</li>
          </ul>
        </li>
        <li class="verse" id="v5,15-22">
          <ul class="padas">
            <li>hemārthinas tu mādhyasthaṃ tasmād vastu trayātmakam |</li>
            <li>notpādasthitibhaṅgānām abhāve syān matitrayam || 5,15.22 ||</li>
          </ul>
        </li>
        <li class="verse" id="v5,15-23">
          <ul class="padas">
            <li>na nāśena vinā śoko notpādena vinā sukham |</li>
            <li>sthityā vinā na mādhyasthyam, tena sāmānyanityatā || 5,15.23 ||</li>
          </ul>
        </li>
        <li class="verse" id="v5,15-24">
          <ul class="padas">
            <li>mudgamāṣatilādau ca yatra bhedo na lakṣyate |</li>
            <li>tatraikabuddhinirgrāhyā jātir indriyagocaraḥ || 5,15.24 ||</li>
          </ul>
        </li>
        <li class="verse" id="v5,15-25">
          <ul class="padas">
            <li>ārād dṛṣṭe ca puruṣe sandeho brāhmaṇādiṣu |</li>
            <li>na syād yadi na gṛhyeta sāmānyaṃ cakṣurādinā || 5,15.25 ||</li>
          </ul>
        </li>
        <li class="verse" id="v5,15-26">
          <ul class="padas">
            <li>tasyopalakṣaṇaṃ cāpi kva cit kena cid iṣyate |</li>
            <li>rūpādīnāṃ viśeṣeṇa deśakālādy apekṣayā || 5,15.26 ||<span class="pb rich-text" data-page="440">(p.440)</span><br class="pb-br rich-text"/></li>
          </ul>
        </li>
        <li class="verse" id="v5,15-27">
          <ul class="padas">
            <li>suvarṇaṃ bhidyate rūpāt tāmratvāder asaṃśayam |</li>
            <li>tailād ghṛtaṃ vilīnaṃ ca gandhena ca rasena ca || 5,15.27 ||</li>
          </ul>
        </li>
        <li class="verse" id="v5,15-28">
          <ul class="padas">
            <li>bhasmapracchādito vahniḥ sparśanenopalabhyate |</li>
            <li>aśvatvādau ca dūrasthe niścayo jāyate svanaiḥ || 5,15.28 ||</li>
          </ul>
        </li>
        <li class="verse" id="v5,15-29">
          <ul class="padas">
            <li>saṃsthānena ghaṭatvādi brāhmaṇatvādi yonitaḥ |</li>
            <li>kva cid ācārataś cāpi samyag rājānupālitāt || 5,15.29 ||</li>
          </ul>
        </li>
        <li class="verse" id="v5,15-30">
          <ul class="padas">
            <li>pratyekasamavetatvaṃ dṛṣṭatvān na virotsyate |</li>
            <li>tathā saty api nānātvaṃ naikabuddher bhaviṣyati || 5,15.30 ||</li>
          </ul>
        </li>
        <li class="verse" id="v5,15-31">
          <ul class="padas">
            <li>na hi sambandhibhedena svarūpaikatvabādhanam |</li>
            <li>vibhutvāvayavābhāvau pratipādyau ca śabdavat || 5,15.31 ||</li>
          </ul>
        </li>
        <li class="verse" id="v5,15-32">
          <ul class="padas">
            <li>yathā ca vyatirekaiva dṛśyamānā punaḥ punaḥ |</li>
            <li>kālabhede 'py abhinnaiva jātir bhinnāśrayā satī || 5,15.32 ||</li>
          </ul>
        </li>
        <li class="verse" id="v5,15-33">
          <ul class="padas">
            <li>kārtsyāvayavaśo vṛttiḥ praṣṭuṃ jātau na yujyate |<span class="pb rich-text" data-page="441">(p.441)</span><br class="pb-br rich-text"/></li>
            <li>na hi bhedavinirmukte kārtsnyabhāgavikalpanam || 5,15.33 ||</li>
          </ul>
        </li>
        <li class="verse" id="v5,15-34">
          <ul class="padas">
            <li>tasmād vyaktiṣu jātīnāṃ vṛttir astīti gamyate |</li>
            <li>viśeṣāvasarābhāvāt tanmātraivāvatiṣṭhate || 5,15.34 ||</li>
          </ul>
        </li>
        <li class="verse" id="v5,15-35">
          <ul class="padas">
            <li>yā cāvayavaśo vṛttiḥ sraksūtrādiṣu dṛśyate |</li>
            <li>bhūtakaṇṭhaguṇādeś ca pratipiṇḍaṃ samāptitaḥ || 5,15.35 ||</li>
          </ul>
        </li>
        <li class="verse" id="v5,15-36">
          <ul class="padas">
            <li>tatrāvayavayogitvam avibhutvaṃca kāraṇam |</li>
            <li>ākṛtes tadabhāvena na prasaktamado dvayam || 5,15.36 ||</li>
          </ul>
        </li>
        <li class="verse" id="v5,15-37">
          <ul class="padas">
            <li>na ca dvaividhyam eveti vṛtter asti niyāmakam |</li>
            <li>trividhāpi hi dṛṣṭatvāt sambhaved dvividhā yathā || 5,15.37 ||</li>
          </ul>
        </li>
        <li class="verse" id="v5,15-38">
          <ul class="padas">
            <li>itaratra na dṛṣṭaṃ cet sragādiṣv api tatsamam |</li>
            <li>naiva hy anyonyatulyatvaṃ tayor nāpy anayā saha || 5,15.38 ||</li>
          </ul>
        </li>
        <li class="verse" id="v5,15-39">
          <ul class="padas">
            <li>na hy anyasminn adṛṣṭatvād vahner auṣṇyaṃ praṇaśyati |<span class="pb rich-text" data-page="442">(p.442)</span><br class="pb-br rich-text"/></li>
            <li>na cānumānagamyeyaṃ vāñched yena nidarśanam || 5,15.39 ||</li>
          </ul>
        </li>
        <li class="verse" id="v5,15-40">
          <ul class="padas">
            <li>svarūpataś ca dṛṣṭāyā vṛtter na pararūpataḥ |</li>
            <li>nirākriyopapadyeta tadviśeṣam apaśyatām || 5,15.40 ||</li>
          </ul>
        </li>
        <li class="verse" id="v5,15-41">
          <ul class="padas">
            <li>aṅgāṅgāsambhavāc cāpi yā pradhānanirākriyā |</li>
            <li>sā 'yuktaiva, anumānena pratyakṣajñānabādhanāt || 5,15.41 ||</li>
          </ul>
        </li>
        <li class="verse" id="v5,15-42">
          <ul class="padas">
            <li>tasmād asambhavo yasya tanmātrasyaiva bādhanam |</li>
            <li>yuktaṃ na tāvatānyo 'pi sambhavan bādham arhati || 5,15.42 ||</li>
          </ul>
        </li>
        <li class="verse" id="v5,15-43">
          <ul class="padas">
            <li>tena vaiśeṣikoktāpi jātiḥ sarvagatā satī |</li>
            <li>vyajyate yatra piṇḍena varṇavat tatra gṛhyate || 5,15.43 ||</li>
          </ul>
        </li>
        <li class="verse" id="v5,15-44">
          <ul class="padas">
            <li>tasmāt piṇḍeṣu gobuddhir ekagotvanibandhanā |</li>
            <li>gavābhāsaikarūpyābhām ekagopiṇḍabuddhivat || 5,15.44 ||<span class="pb rich-text" data-page="443">(p.443)</span><br class="pb-br rich-text"/></li>
          </ul>
        </li>
        <li class="verse" id="v5,15-45">
          <ul class="padas">
            <li>na śābaleyād gobuddhis tato 'nyālambanāpi vā |</li>
            <li>tadabhāve 'pi sadbhāvād ghaṭe pārthivabuddhivat || 5,15.45 ||</li>
          </ul>
        </li>
        <li class="verse" id="v5,15-46">
          <ul class="padas">
            <li>pratyekasamavetārthaviṣayā vāpi gomatiḥ |</li>
            <li>pratyekaṃ kṛtsnabuddhitvāt pratyekavyaktibuddhivat || 5,15.46 ||</li>
          </ul>
        </li>
        <li class="verse" id="v5,15-47">
          <ul class="padas">
            <li>pratyekasamavetāpi jātir ekaikabuddhitaḥ |</li>
            <li>nañyukteṣv api vākyeṣu brahmaṇādinivartanam || 5,15.47 ||</li>
          </ul>
        </li>
        <li class="verse" id="v5,15-48">
          <ul class="padas">
            <li>na ca sādṛśyaviṣayā godhīs tādrūpyajanmataḥ |</li>
            <li>prāmāṇye sati yadvad dhi pratyabhijñaikavastuni || 5,15.48 ||</li>
          </ul>
        </li>
        <li class="verse" id="v5,15-49">
          <ul class="padas">
            <li>naikarūpamatir gotve mithyā vaktuṃ ca śakyate |</li>
            <li>nātra kāraṇadoṣo 'sti bādhakapratyayo 'pi vā || 5,15.49 ||</li>
          </ul>
        </li>
        <li class="verse" id="v5,15-50">
          <ul class="padas">
            <li>yadā vyaktyatirekeṇa grāhyatvād anyatākṛteḥ |</li>
            <li>vanavannāsty anaikāntāt tatrāsambaddhatā katham || 5,15.50 ||</li>
          </ul>
        </li>
        <li class="verse" id="v5,15-51">
          <ul class="padas">
            <li>sādhanaṃ cen mayocyeta yujyeta vyabhicāritā |</li>
            <li>dūṣaṇatvadhiyā tv etad asambaddhatvam ucyate || 5,15.51 ||<span class="pb rich-text" data-page="444">(p.444)</span><br class="pb-br rich-text"/></li>
          </ul>
        </li>
        <li class="verse" id="v5,15-52">
          <ul class="padas">
            <li>nāstitvahetor uktaiṣā pratyakṣeṇa viruddhatā |</li>
            <li>parasya sādhanaṃ hy atra yat tat pūrvam udāhṛtam || 5,15.52 ||</li>
          </ul>
        </li>
        <li class="verse" id="v5,15-53">
          <ul class="padas">
            <li>pratyakṣābhāsatā cātra naivāsti vanabuddhivat |</li>
            <li>kasya cin na hi mithyātvāt sarvaṃ mithyety asaṅgatiḥ || 5,15.53 ||</li>
          </ul>
        </li>
        <li class="verse" id="v5,15-54">
          <ul class="padas">
            <li>yathā vanādibuddhīnāṃ mithyātvān na rasādidhīḥ |</li>
            <li>mithyaivaṃ jātibuddhiḥ syād viśeṣo vābhidhīyatām || 5,15.54 ||</li>
          </ul>
        </li>
        <li class="verse" id="v5,15-55">
          <ul class="padas">
            <li>vṛkṣebhyo vyatirekeṇa vane yaikamatir bhavet |</li>
            <li>dūratvadoṣāt tatra syād ākṛtau tu na vidyate || 5,15.55 ||</li>
          </ul>
        </li>
        <li class="verse" id="v5,15-56">
          <ul class="padas">
            <li>sannikṛṣṭasya vṛkṣeṣu buddhyekatvaṃ nivartate |</li>
            <li>kena cit tu prakāreṇa jātibuddhir na naśyati || 5,15.56 ||</li>
          </ul>
        </li>
        <li class="verse" id="v5,15-57">
          <ul class="padas">
            <li>yaikatvadhīr vinā śabdāt saivaṃ tāvan nirākṛtā |</li>
            <li>vanaśabdānuraktā tu madhyasthasyāpi jāyate || 5,15.57 ||</li>
          </ul>
        </li>
        <li class="verse" id="v5,15-58">
          <ul class="padas">
            <li>mithyātvakalpanā tv asyāḥ pratyakṣāder asambhavāt |</li>
            <li>jātiḥ sarvapramāṇais tu tadrūpaivāvagamyate || 5,15.58 ||<span class="pb rich-text" data-page="445">(p.445)</span><br class="pb-br rich-text"/></li>
          </ul>
        </li>
        <li class="verse" id="v5,15-59">
          <ul class="padas">
            <li>pramāṇāntaradṛṣṭe ca padam arthe prayujyate |</li>
            <li>tasmād dṛṣṭe prayuktasya mithyātvaṃ syād vanādiṣu || 5,15.59 ||</li>
          </ul>
        </li>
        <li class="verse" id="v5,15-60">
          <ul class="padas">
            <li>ke cin nityaṃ vanaikatvaṃ śabdagamyaṃ samāśritāḥ |</li>
            <li>anyaiḥ saṅgatyabhāve 'pi satyaṃ tat syād rasādivat || 5,15.60 ||</li>
          </ul>
        </li>
        <li class="verse" id="v5,15-61">
          <ul class="padas">
            <li>mithyātvaṃ yadasaṅgatyā tadajñāne prasajyate |</li>
            <li>jñāyamānasya doṣas tu na tu kaś cid asaṅgateḥ || 5,15.61 ||</li>
          </ul>
        </li>
        <li class="verse" id="v5,15-62">
          <ul class="padas">
            <li>pramāṇāntaragamye 'rthe padaṃ nityaṃ prayujyate |</li>
            <li>dharmo 'yaṃ na ca sarveṣāṃ padānām abhyupeyate || 5,15.62 ||</li>
          </ul>
        </li>
        <li class="verse" id="v5,15-63">
          <ul class="padas">
            <li>asty eva saṅgatiś cātra vṛkṣā hi bahavo vanam |</li>
            <li>te pramāṇāntarāj jñātāḥ, saṃkhyā caiṣānyavastuni || 5,15.63 ||<span class="pb rich-text" data-page="446">(p.446)</span><br class="pb-br rich-text"/></li>
          </ul>
        </li>
        <li class="verse" id="v5,15-64">
          <ul class="padas">
            <li>nānekasyaikaśabdyaṃ ced, ekaśeṣavad iṣyatām |</li>
            <li>tatra saṃkhyāvivṛddhiś ced, astu tanmātravarjanam || 5,15.64 ||</li>
          </ul>
        </li>
        <li class="verse" id="v5,15-65">
          <ul class="padas">
            <li>tasmāt sāmānyadṛṣṭena siddhaikatvasya saṅgatiḥ |</li>
            <li>tenānyānavagamyāpi saṃkhyā syāt sūryayānavat || 5,15.65 ||</li>
          </ul>
        </li>
        <li class="verse" id="v5,15-66">
          <ul class="padas">
            <li>ke cid bahutvasāmānyam āhur vṛkṣasthitaṃ vanam |</li>
            <li>tatra caikatvam asty eva, vanatvaṃ vāpi vidyate || 5,15.66 ||<span class="pb rich-text" data-page="447">(p.447)</span><br class="pb-br rich-text"/></li>
          </ul>
        </li>
        <li class="verse" id="v5,15-67">
          <ul class="padas">
            <li>vināpy ekāśrayatvena yathaivāvayavo tathā |</li>
            <li>asaṃyuktair abhivyaktir dṛṣṭatvān na virotsyate || 5,15.67 ||</li>
          </ul>
        </li>
        <li class="verse" id="v5,15-68">
          <ul class="padas">
            <li>anyatrāpi ca tadbuddheḥ sāmānyaṃ tad abhaviṣyati |</li>
            <li>yathā ca bhramaṇatvādibhaṅgiṣv avayaveṣv api || 5,15.68 ||</li>
          </ul>
        </li>
        <li class="verse" id="v5,15-69">
          <ul class="padas">
            <li>vyaktaṃ nānāśrayatve 'pi gṛhyate vanatā tathā |</li>
            <li>yadvaikakāryahetutvād ekagośabdavad vanam || 5,15.69 ||</li>
          </ul>
        </li>
        <li class="verse" id="v5,15-70">
          <ul class="padas">
            <li>nityaṃ ye vyastavijñātā vṛkṣā neṣṭā hi te vanam |</li>
            <li>yad vā lakṣaṇayaikatvaṃ deśakālakriyādibhiḥ || 5,15.70 ||</li>
          </ul>
        </li>
        <li class="verse" id="v5,15-71">
          <ul class="padas">
            <li>dravyaikatvād vināpīṣṭaṃ paṅktiyūthavanādiṣu |<span class="pb rich-text" data-page="448">(p.448)</span><br class="pb-br rich-text"/></li>
            <li>vṛkṣāṇāṃ samudāye ca vanadhīr jāyate yathā || 5,15.71 ||</li>
          </ul>
        </li>
        <li class="verse" id="v5,15-72">
          <ul class="padas">
            <li>naivaṃ gosamudāye 'pi gotvadhīr upajāyate |</li>
            <li>yādṛśī vṛkṣadhīs tatra gotvadhīr api tādṛśī || 5,15.72 ||</li>
          </ul>
        </li>
        <li class="verse" id="v5,15-73">
          <ul class="padas">
            <li>vanavan nāpṛthaksiddheḥ samudāyatvakalpanā |</li>
            <li>na ca sāsnādisaṅghātas tadbuddhyālambanaṃ bhavet || 5,15.73 ||</li>
          </ul>
        </li>
        <li class="verse" id="v5,15-74">
          <ul class="padas">
            <li>kṣīṇeṣu piṇḍabuddhyaiṣu tatsāmānye hi gotvadhīḥ |</li>
            <li>tenāvayavyabhāve 'pi sāmānyaṃ vyatiricyate || 5,15.74 ||</li>
          </ul>
        </li>
        <li class="verse" id="v5,15-75">
          <ul class="padas">
            <li>pūrvoktād eva tu nyāyāt sidhyed atrāvayavy api |</li>
            <li>tasyāpy atyantabhinnatvaṃ na syād avayavaiḥ saha || 5,15.75 ||</li>
          </ul>
        </li>
        <li class="verse" id="v5,15-76">
          <ul class="padas">
            <li>vyaktibhyo jātivac caiṣa na niṣkṛṣṭaḥ pratīyate |<span class="pb rich-text" data-page="449">(p.449)</span><br class="pb-br rich-text"/></li>
            <li>kaiś cid avyatiriktatvaṃ kaiś cic ca vyatiriktatā || 5,15.76 ||</li>
          </ul>
        </li>
        <li class="verse" id="v5,15-77">
          <ul class="padas">
            <li>dūṣitā sādhitā vāpi na ca tatra balābalam |</li>
            <li>kadā cin niścitaṃ kaiś cit tasmān madhyasthatā varam || 5,15.77 ||</li>
          </ul>
        </li>
        <li class="verse" id="v5,15-78">
          <ul class="padas">
            <li>tato 'nyānanyate nasya sto na staś ceti kīrttyate |</li>
            <li>tasmāc citravadevāsya mṛṣā syād ekarūpatā || 5,15.78 ||</li>
          </ul>
        </li>
        <li class="verse" id="v5,15-79">
          <ul class="padas">
            <li>vastvanekatvavādāc ca na sandindhāpramāṇatā |</li>
            <li>jñānaṃ sandihyate yatra tatra na syāt pramāṇatā || 5,15.79 ||</li>
          </ul>
        </li>
        <li class="verse" id="v5,15-80">
          <ul class="padas">
            <li>ihānaikāntikaṃ vastv ityevaṃ jñānaṃ suniścitam |</li>
            <li>niṣkṛṣyāvayavān buddhyā yāvayavyapratītatā || 5,15.80 ||</li>
          </ul>
        </li>
        <li class="verse" id="v5,15-81">
          <ul class="padas">
            <li>buddhisthatvād vināśasya saulūkyasyāpi yujyate |<span class="pb rich-text" data-page="450">(p.450)</span><br class="pb-br rich-text"/></li>
            <li>vṛttiś cāvayaveṣv asya vyāsajyaiva pratīyate || 5,15.81 ||</li>
          </ul>
        </li>
        <li class="verse" id="v5,15-82">
          <ul class="padas">
            <li>tataḥ kārtsnyādisampraśnaḥ pratyākhyeyo 'tra jātivat |</li>
            <li>sāsnādiguṇahetuś cen nānyasmin gotvadhīr bhavet || 5,15.82 ||</li>
          </ul>
        </li>
        <li class="verse" id="v5,15-83">
          <ul class="padas">
            <li>bhinna eva hi sāsnādiḥ piṇḍāt piṇḍāntareyataḥ |</li>
            <li>na cāvayavasāmānyaṃ pareṣām upapadyate || 5,15.83 ||</li>
          </ul>
        </li>
        <li class="verse" id="v5,15-84">
          <ul class="padas">
            <li>tasmāt sāsnādito 'nyena gotvadhīr upajanyate |</li>
            <li>vanāntareṣa yā buddhir vanam ity upajāyate || 5,15.84 ||</li>
          </ul>
        </li>
        <li class="verse" id="v5,15-85">
          <ul class="padas">
            <li>tasyās tad eva vṛkṣatvaṃ grāhyaṃ bahvāśrayaṃ viduḥ |</li>
            <li>ekatve 'py ākṛter yadvad bahutvaṃ vyaktyapekṣayā || 5,15.85 ||</li>
          </ul>
        </li>
        <li class="verse" id="v5,15-86">
          <ul class="padas">
            <li>bahutve hi tathā vyakter ekatvaṃ jātyapekṣayā |<span class="pb rich-text" data-page="451">(p.451)</span><br class="pb-br rich-text"/></li>
            <li>ekānekābhidhāne ca śabdā niyataśaktayaḥ || 5,15.86 ||</li>
          </ul>
        </li>
        <li class="verse" id="v5,15-87">
          <ul class="padas">
            <li>ke cid vyaktiṃ tv asaṃkhyākāṃ gamayanty ambarādiṣu |</li>
            <li>eko vrīhiḥ suniṣpannaḥ iti jātiṃ svasaṃkhyayā || 5,15.87 ||</li>
          </ul>
        </li>
        <li class="verse" id="v5,15-88">
          <ul class="padas">
            <li>patnīsannahanādau tu vyaktim ākṛtisaṃkhyayā |</li>
            <li>kapiñjalādijātes tu pratītir vyaktisaṃkhyayā || 5,15.88 ||</li>
          </ul>
        </li>
        <li class="verse" id="v5,15-89">
          <ul class="padas">
            <li>vyaktijātī vadanty anye dravyāvayavasaṃkhyayā |</li>
            <li>asmān iti yathaikasmin pāśānaditir ity api || 5,15.89 ||</li>
          </ul>
        </li>
        <li class="verse" id="v5,15-90">
          <ul class="padas">
            <li>tatra vrīhyādiśabdānāṃ saṃkhyāyogo yathāruci |</li>
            <li>vanadārādiśabdās tu pravartante vyavasthayā || 5,15.90 ||</li>
          </ul>
        </li>
        <li class="verse" id="v5,15-91">
          <ul class="padas">
            <li>jaṅgame sthāvare cārthe yathā yūthavanādayaḥ |</li>
            <li>tatra vyaktau ca jātau ca dārādiś cet prayujyate || 5,15.91 ||</li>
          </ul>
        </li>
        <li class="verse" id="v5,15-92">
          <ul class="padas">
            <li>vyakter avayavānāṃ ca saṃkhyām ādāya vartate |<span class="pb rich-text" data-page="452">(p.452)</span><br class="pb-br rich-text"/></li>
            <li>vanaśabdaḥ punarvyaktīr jātisaṃkhyāviśeṣitāḥ || 5,15.92 ||</li>
          </ul>
        </li>
        <li class="verse" id="v5,15-93">
          <ul class="padas">
            <li>bahvīrāhātha vā jātiṃ bahuvyaktisamāśrayām |</li>
            <li>evaṃ paṅktyādiśabdānāṃ saṃyogādi viśeṣaṇam || 5,15.93 ||</li>
          </ul>
        </li>
        <li class="verse" id="v5,15-94">
          <ul class="padas">
            <li>sarveṣāṃ kiñ cid astīti na nirālambanaikadhīḥ |</li>
            <li>tulyaṃ pratyakṣayā ''kṛtyā vane yat tadasad yadi || 5,15.94 ||</li>
          </ul>
        </li>
        <li class="verse" id="v5,15-95">
          <ul class="padas">
            <li>vṛkṣās tatra tayā tulyā iti śūnyatvavāditā |</li>
            <li>pratyakṣābhāsagamyatvād vṛkṣebhyo 'nyat tu tadvanam || 5,15.95 ||</li>
          </ul>
        </li>
        <li class="verse" id="v5,15-96">
          <ul class="padas">
            <li>nā''kṛtyā saha tasyāsti sparddhā pratyakṣagamyayā |</li>
            <li>athā''kṛtyā vanaṃ tulyaṃ sadbhāvena prasajyate |</li>
            <li>jātipakṣavimokena vanasiddhāntadūṣaṇam || 5,15.96 ||</li>
          </ul>
        </li>
        <li class="verse" id="v5,15-97">
          <ul class="padas">
            <li>iti nigaditam etallokasiddhaiḥ padārthair vyavahṛtir iha śāstre na svatantrābhyupetaiḥ |</li>
            <li>bhavati ca janadṛṣṭyā jātipaṅktyādibhedo yadi tu na ghaṭate 'sau naiva bādho 'sti kaś cit || 5,15.97 ||</li>
          </ul>
        </li>
      </ul>
      <h1 id="5,16_sambandhākṣepaparihāra_SAP">§ 5,16 sambandhākṣepaparihāra SAP</h1>
      <ul class="verses">
        <li class="verse" id="v5,16-1">
          <ul class="padas">
            <li>bhavetāṃ nāma śabdārthau yāvetāvuditau tvayā |</li>
            <li>yadarthas tu prayāso 'yaṃ sa sambandho nirūpyatām || 5,16.1 ||</li>
          </ul>
        </li>
        <li class="verse" id="v5,16-2">
          <ul class="padas">
            <li>pūrvam evopadiṣṭaḥ san sambandhaḥ kin tu pṛcchyate |</li>
            <li>svarūpākathanāc caitad uttaraṃ nopapadyate || 5,16.2 ||</li>
          </ul>
        </li>
        <li class="verse" id="v5,16-3">
          <ul class="padas">
            <li>kim auṣadhaṃ jvarasyeti pṛṣṭo yadi vaded idam |</li>
            <li>yenāsau naśyatīty evaṃ kiṃ tena kathitaṃ bhavet || 5,16.3 ||</li>
          </ul>
        </li>
        <li class="verse" id="v5,16-4">
          <ul class="padas">
            <li>tatra ke cid vanty eva pūrvatrāparitoṣataḥ |</li>
            <li>praśnaḥ punarupakrāntaḥ sambandhāntaram icchatā || 5,16.4 ||</li>
          </ul>
        </li>
        <li class="verse" id="v5,16-5">
          <ul class="padas">
            <li>yaḥ saṃjñāsaṃjñisambandhaḥ pratītyuttaro yataḥ |</li>
            <li>sā cānyapūrvikā tasmān nāsya pratyāyanāṅgatā || 5,16.5 ||<span class="pb rich-text" data-page="454">(p.454)</span><br class="pb-br rich-text"/></li>
          </ul>
        </li>
        <li class="verse" id="v5,16-6">
          <ul class="padas">
            <li>ajānāno 'pi saṃjñātvaṃ sambandhāntaradarśanāt |</li>
            <li>buddhyate 'rthaṃ tataḥ paścāt kaś cit saṃjñeti manyate || 5,16.6 ||</li>
          </ul>
        </li>
        <li class="verse" id="v5,16-7">
          <ul class="padas">
            <li>tam evānyo 'vinābhāvam atra sambandham icchati |</li>
            <li>na hi tasmād vinā śabde jñāte syād arthabodhanam || 5,16.7 ||</li>
          </ul>
        </li>
        <li class="verse" id="v5,16-8">
          <ul class="padas">
            <li>tattvayuktam, na bhāṣye 'sti tādṛksambandhakīrtanam |</li>
            <li>yadi hy etāvatocyeta kiṃ nānuktaḥ pratīyate || 5,16.8 ||</li>
          </ul>
        </li>
        <li class="verse" id="v5,16-9">
          <ul class="padas">
            <li>prayuktaś cāvinābhāvasaṃjñā lokāt tu gamyate |</li>
            <li>saṃjñetyagamyamāne 'pi gamakatvaṃ pratīyate || 5,16.9 ||<span class="pb rich-text" data-page="455">(p.455)</span><br class="pb-br rich-text"/></li>
          </ul>
        </li>
        <li class="verse" id="v5,16-10">
          <ul class="padas">
            <li>tasmāt sa eva śabdārthacintāvyavahito 'dhunā |</li>
            <li>nityānityavicārārthaṃ sambandhaḥ smāryate punaḥ || 5,16.10 ||</li>
          </ul>
        </li>
        <li class="verse" id="v5,16-11">
          <ul class="padas">
            <li>yacchabde jñāta ity evaṃ śaktir evātra kīrtyate |</li>
            <li>kartṛtvaṃ karaṇatvaṃ vā yat tasyārthābhidhāṃ prati || 5,16.11 ||</li>
          </ul>
        </li>
        <li class="verse" id="v5,16-12">
          <ul class="padas">
            <li>svato naivāsti śaktatvaṃ vācyāvācakayor mithaḥ |</li>
            <li>pratītiḥ samayāt puṃsāṃ bhaved akṣinikocavat || 5,16.12 ||</li>
          </ul>
        </li>
        <li class="verse" id="v5,16-13">
          <ul class="padas">
            <li>samayaḥ pratimartyaṃ yā pratyuccāraṇam eva vā |</li>
            <li>kriyate jagadādau vā sakṛdekena kena cit || 5,16.13 ||</li>
          </ul>
        </li>
        <li class="verse" id="v5,16-14">
          <ul class="padas">
            <li>pratyekaṃ vāpi sambandho bhidyetaiko 'tha vā bhavet |</li>
            <li>ekatve kṛtako na syād, bhinnaś ced bhedadhīr bhavet || 5,16.14 ||</li>
          </ul>
        </li>
        <li class="verse" id="v5,16-15">
          <ul class="padas">
            <li>bhinnatve pratisambandhaṃ śaktiḥ kalpyābhidhā prati |</li>
            <li>ekasmin jñātaśaktau vā nānyenārthamatir bhavet || 5,16.15 ||<span class="pb rich-text" data-page="456">(p.456)</span><br class="pb-br rich-text"/></li>
          </ul>
        </li>
        <li class="verse" id="v5,16-16">
          <ul class="padas">
            <li>atha yo yasya puṃsaḥ syāt sa tena pratipadyate |</li>
            <li>yasyānekena sambandhaḥ kṛtas tasya kathaṃ bhavet || 5,16.16 ||</li>
          </ul>
        </li>
        <li class="verse" id="v5,16-17">
          <ul class="padas">
            <li>ekārthānāṃ vikalpaś cet, netarātyantabādhanāt |</li>
            <li>samuccayo 'pi naiteṣāṃ vyavahāre 'vagamyate || 5,16.17 ||</li>
          </ul>
        </li>
        <li class="verse" id="v5,16-18">
          <ul class="padas">
            <li>kiñ cid evaikamādāya vyavahāro hi dṛśyate |</li>
            <li>bahubhiḥ kṛtasambandhe na caiko gamako bhavet || 5,16.18 ||</li>
          </ul>
        </li>
        <li class="verse" id="v5,16-19">
          <ul class="padas">
            <li>śabdārthayor abhede 'pi pumbahutve 'pi kartari |</li>
            <li>nāyaṃ veti matir dṛṣṭā vikalpo 'to na yujyate || 5,16.19 ||</li>
          </ul>
        </li>
        <li class="verse" id="v5,16-20">
          <ul class="padas">
            <li>gośabde sakṛdukte ca bhinneṣu pratipattṛṣu |</li>
            <li>vikalpyamāne sambandhe kaś cid budhyeta netare || 5,16.20 ||<span class="pb rich-text" data-page="457">(p.457)</span><br class="pb-br rich-text"/></li>
          </ul>
        </li>
        <li class="verse" id="v5,16-21">
          <ul class="padas">
            <li>samuccayo nṛbhedāc cet, na, vaktraikyād asambhavāt |</li>
            <li>vaktṛśrotṛdhiyor bhedād vyavahāraś ca duṣyati || 5,16.21 ||</li>
          </ul>
        </li>
        <li class="verse" id="v5,16-22">
          <ul class="padas">
            <li>vaktur anyo hi sambandho buddhau śrotus tathāparaḥ |</li>
            <li>śrotuḥ kartuṃ ca sambandhaṃ vaktā kaṃ pratipadyatām || 5,16.22 ||</li>
          </ul>
        </li>
        <li class="verse" id="v5,16-23">
          <ul class="padas">
            <li>pūrvadṛṣṭo hi yas tena śrotur naiva karoti tam |</li>
            <li>yaṃ karoti navaṃ so 'pi na dṛṣṭaḥ pratipādakaḥ || 5,16.23 ||</li>
          </ul>
        </li>
        <li class="verse" id="v5,16-24">
          <ul class="padas">
            <li>sarvathā śrotṛsiddhiś ced, asiddhaṃ netaro vadet |</li>
            <li>ghaṭādāv api tulyaṃ cet, na, sāmānyaprasiddhitaḥ || 5,16.24 ||<span class="pb rich-text" data-page="458">(p.458)</span><br class="pb-br rich-text"/></li>
          </ul>
        </li>
        <li class="verse" id="v5,16-25">
          <ul class="padas">
            <li>yady api jñātasāmarthyā vyaktiḥ kartuṃ na śakyate |</li>
            <li>kriyate yā na tasyāś ca śaktiḥ kārye 'vadhāritā || 5,16.25 ||</li>
          </ul>
        </li>
        <li class="verse" id="v5,16-26">
          <ul class="padas">
            <li>tathāpy ākṛtitaḥ siddhā śaktir utpādanādiṣu |</li>
            <li>tasyā na cādimattāsti, sambandhas tvādimāṃs tava || 5,16.26 ||</li>
          </ul>
        </li>
        <li class="verse" id="v5,16-27">
          <ul class="padas">
            <li>yadi tatrāpi sāmānyaṃ nityam abhyupagamyate |</li>
            <li>tathāpy asmanmataṃ siddham, na tu dvyākārasambhavaḥ || 5,16.27 ||</li>
          </ul>
        </li>
        <li class="verse" id="v5,16-28">
          <ul class="padas">
            <li>śaktir eva hi sambandho bhedaś cāsyā na vidyate |</li>
            <li>sā hi kāryānumeyatvāt tadbhedam anuvartate || 5,16.28 ||</li>
          </ul>
        </li>
        <li class="verse" id="v5,16-29">
          <ul class="padas">
            <li>anyathānupapattyā ca śaktisadbhāvakalpanam |</li>
            <li>na caikayaiva siddhe 'rthe bahvīnāṃ kalpaneṣyate || 5,16.29 ||</li>
          </ul>
        </li>
        <li class="verse" id="v5,16-30">
          <ul class="padas">
            <li>sambandhākhyānakāle ca gośabdādāv udīrite |</li>
            <li>ke cit sambandhabuddhyārthaṃ buddhyante nāpare tathā || 5,16.30 ||</li>
          </ul>
        </li>
        <li class="verse" id="v5,16-31">
          <ul class="padas">
            <li>tatra sambandhanāstitve sarvo 'rthaṃ nāvadhārayet |<span class="pb rich-text" data-page="459">(p.459)</span><br class="pb-br rich-text"/></li>
            <li>astitve sarvabodhaś cet, na kaiś cid anupagrahāt || 5,16.31 ||</li>
          </ul>
        </li>
        <li class="verse" id="v5,16-32">
          <ul class="padas">
            <li>jñāpakatvād dhi sambandhaḥ svātmajñānam apekṣate |</li>
            <li>tenāsau vidyamāno 'pi nāgṛhītaḥ prakāśakaḥ || 5,16.32 ||</li>
          </ul>
        </li>
        <li class="verse" id="v5,16-33">
          <ul class="padas">
            <li>vidyamānasya cārthasya dṛṣṭam agrahaṇaṃ kva cit |</li>
            <li>na tv atyantāsato 'stitvaṃ kāṃś cit pratyupapadyate || 5,16.33 ||</li>
          </ul>
        </li>
        <li class="verse" id="v5,16-34">
          <ul class="padas">
            <li>viruddhau sadasadbhāvau na syātām ekavastuni |</li>
            <li>nanu tulyaṃ virodhitvaṃ jñātājñātatvayor api || 5,16.34 ||</li>
          </ul>
        </li>
        <li class="verse" id="v5,16-35">
          <ul class="padas">
            <li>jñānaṃ hi puruṣādhāraṃ tadbhedān na virotsyate |</li>
            <li>puruṣāntarasaṃsthaṃ ca nājñānaṃ tena bādhyate || 5,16.35 ||</li>
          </ul>
        </li>
        <li class="verse" id="v5,16-36">
          <ul class="padas">
            <li>sambandhādhāratāyāṃ ca virodhaḥ sadasattvayoḥ |</li>
            <li>pratyuktatvāc ca bhedasya tadvaśān nāvirodhitā || 5,16.36 ||</li>
          </ul>
        </li>
        <li class="verse" id="v5,16-37">
          <ul class="padas">
            <li>andhānandhasamīpasthaḥ śuklo 'ndhair nāvagamyate |</li>
            <li>gamyate cetarais tasya sadasattvena tāvatā || 5,16.37 ||<span class="pb rich-text" data-page="460">(p.460)</span><br class="pb-br rich-text"/></li>
          </ul>
        </li>
        <li class="verse" id="v5,16-38">
          <ul class="padas">
            <li>śaktyaśaktyor narāṇāṃ tu bhedāt tatrāvirodhitā |</li>
            <li>na hy anyo darśanasyāsti sambandhād dhetur atra hi || 5,16.38 ||</li>
          </ul>
        </li>
        <li class="verse" id="v5,16-39">
          <ul class="padas">
            <li>evam evendriyais tulyaṃ vyavahāropalambhanam |</li>
            <li>yeṣāṃ syāt te 'vabhotsyante tato 'rthaṃ netare 'ndhavat || 5,16.39 ||</li>
          </ul>
        </li>
        <li class="verse" id="v5,16-40">
          <ul class="padas">
            <li>ādhānavat sakṛś caitat tantreṇopakariṣyati |</li>
            <li>smaraṇaṃ bhetsyate cāsya vahnipraṇayanādivat || 5,16.40 ||</li>
          </ul>
        </li>
        <li class="verse" id="v5,16-41">
          <ul class="padas">
            <li>sarveṣām anabhijñānāṃ pūrvapūrvaprasiddhitaḥ |</li>
            <li>siddhaḥ sambandha ity evaṃ sambandhādir na vidyate || 5,16.41 ||</li>
          </ul>
        </li>
        <li class="verse" id="v5,16-42">
          <ul class="padas">
            <li>pratyuccāraṇanirvṛttir bhāṣya eva nirākṛtā |<span class="pb rich-text" data-page="461">(p.461)</span><br class="pb-br rich-text"/></li>
            <li>sargādau ca kriyā nāsti, tādṛkkālo hi neṣyate || 5,16.42 ||</li>
          </ul>
        </li>
        <li class="verse" id="v5,16-43">
          <ul class="padas">
            <li>yadi tv ādau jagat sṛṣṭvā dharmādharmau sasādhanau |</li>
            <li>yathā śabdārthasambandhān vedān kaś cit pravartayet || 5,16.43 ||</li>
          </ul>
        </li>
        <li class="verse" id="v5,16-44">
          <ul class="padas">
            <li>jagaddhitāya vedasya tathā kiñ cin na duṣyati |</li>
            <li>sarvajñavat tu dussādham ity atraitan na saṃśritam || 5,16.44 ||</li>
          </ul>
        </li>
        <li class="verse" id="v5,16-45">
          <ul class="padas">
            <li>yadā sarvam idaṃ nāsīt kvāvasthā tatra gamyatām |</li>
            <li>prajāpateḥ kva vā sthānaṃ kiṃ rūpaṃ ca pratīyatām || 5,16.45 ||</li>
          </ul>
        </li>
        <li class="verse" id="v5,16-46">
          <ul class="padas">
            <li>jñātā ca kas tadā tasya yo janān bodhayiṣyati |</li>
            <li>upalabdher vinā caitat katham adhyavasīyatām || 5,16.46 ||</li>
          </ul>
        </li>
        <li class="verse" id="v5,16-47">
          <ul class="padas">
            <li>pravṛttiḥ katham ādyā ca jagataḥ sampratīyate |<span class="pb rich-text" data-page="462">(p.462)</span><br class="pb-br rich-text"/></li>
            <li>śarīrāder vinā cāsya katham icchāpi sarjane || 5,16.47 ||</li>
          </ul>
        </li>
        <li class="verse" id="v5,16-48">
          <ul class="padas">
            <li>śarīrādy atha tasya syāt, tasyotpattir na tatkṛtā |</li>
            <li>tadvadanyaprasaṅgo 'pi, nityaṃ yadi tad iṣyate || 5,16.48 ||</li>
          </ul>
        </li>
        <li class="verse" id="v5,16-49">
          <ul class="padas">
            <li>pṛthivyādāv anutpanne kimmayaṃ tatpunarbhavet |</li>
            <li>prāṇināṃ prāyaduḥkhā ca sisṛkṣāsya na yujyate || 5,16.49 ||</li>
          </ul>
        </li>
        <li class="verse" id="v5,16-50">
          <ul class="padas">
            <li>sādhanaṃ cāsya dharmādi tadā kiñ canna vidyate |</li>
            <li>na ca nissādhanaḥ kartā kaś cit sṛjati kiñ cana || 5,16.50 ||</li>
          </ul>
        </li>
        <li class="verse" id="v5,16-51">
          <ul class="padas">
            <li>nādhāreṇa vinā sṛṣṭirūrṇanābher apīṣyate |</li>
            <li>prāṇināṃ bhakṣaṇāc cāpi tasya lālā pravarttate || 5,16.51 ||<span class="pb rich-text" data-page="463">(p.463)</span><br class="pb-br rich-text"/></li>
          </ul>
        </li>
        <li class="verse" id="v5,16-52">
          <ul class="padas">
            <li>abhāvāc cānukampyānāṃ nānukampāsya jāyate |</li>
            <li>sṛjec ca śubham evaikam anukampāprayojitaḥ || 5,16.52 ||</li>
          </ul>
        </li>
        <li class="verse" id="v5,16-53">
          <ul class="padas">
            <li>athāśubhād vinā sṛṣṭiḥ sthitir vā nopapadyate |</li>
            <li>ātmādhīnābhyupāye hi bhavet kiṃ nāma dṛṣkaram || 5,16.53 ||</li>
          </ul>
        </li>
        <li class="verse" id="v5,16-54">
          <ul class="padas">
            <li>tathā cāpekṣamāṇasya svātantryaṃ pratihanyate |</li>
            <li>jagac cāsṛjatas tasya kiṃ nāmeṣṭaṃ na sidhyati || 5,16.54 ||</li>
          </ul>
        </li>
        <li class="verse" id="v5,16-55">
          <ul class="padas">
            <li>prayojanam anuddiśya na mando 'pi pravartate |</li>
            <li>evam eva pravṛttiś cec caitanyenāsya kiṃ bhavet || 5,16.55 ||</li>
          </ul>
        </li>
        <li class="verse" id="v5,16-56">
          <ul class="padas">
            <li>krīḍārthāyāṃ pravṛttau ca vihanyeta kṛtārthatā |</li>
            <li>bahuvyāpāratāyāṃ ca kleśo bahutaro bhavet || 5,16.56 ||</li>
          </ul>
        </li>
        <li class="verse" id="v5,16-57">
          <ul class="padas">
            <li>saṃhārecchāpi caitasya bhaved apratyayāt punaḥ |</li>
            <li>na cakaiś cid asau jñātuṃ kādā cid api śakyate || 5,16.57 ||<span class="pb rich-text" data-page="464">(p.464)</span><br class="pb-br rich-text"/></li>
          </ul>
        </li>
        <li class="verse" id="v5,16-58">
          <ul class="padas">
            <li>svarūpeṇopalabdhe 'pi sraṣṭṛtvaṃ nāvagamyate |</li>
            <li>sṛṣṭyādyāḥ praṇino ye ca budhyantāṃ kiṃ nu te tadā || 5,16.58 ||</li>
          </ul>
        </li>
        <li class="verse" id="v5,16-59">
          <ul class="padas">
            <li>kuto vayam ihotpannāḥ iti tāvan na jānate |</li>
            <li>prāgavasthāṃ ca jagataḥ sraṣṭṛtvaṃ ca prajāpateḥ || 5,16.59 ||</li>
          </ul>
        </li>
        <li class="verse" id="v5,16-60">
          <ul class="padas">
            <li>na ca tadvacanenaiṣāṃ pratipattiḥ suniścitā |</li>
            <li>asṛṣṭvāpi hy asau brūyād ātmaiśvaryaprakāśanāt || 5,16.60 ||</li>
          </ul>
        </li>
        <li class="verse" id="v5,16-61">
          <ul class="padas">
            <li>evaṃ vedo 'pi tatpūrvastatsadbhāvādibodhane |</li>
            <li>sāśaṅko na pramāṇaṃ syāt, nityasya vyāpṛtiḥ kutaḥ || 5,16.61 ||</li>
          </ul>
        </li>
        <li class="verse" id="v5,16-62">
          <ul class="padas">
            <li>yadi prāg apy asau tasmād arthādāsīn na tena saḥ |</li>
            <li>sambaddha iti tasyānyas tadartho 'nyaprarocanā || 5,16.62 ||<span class="pb rich-text" data-page="465">(p.465)</span><br class="pb-br rich-text"/></li>
          </ul>
        </li>
        <li class="verse" id="v5,16-63">
          <ul class="padas">
            <li>stutivākyakṛtaś caiṣa janānāṃ mativibhramaḥ |</li>
            <li>paurvāparyāparāmṛṣṭaḥ śabdo 'nyāṃ kurute matim || 5,16.63 ||</li>
          </ul>
        </li>
        <li class="verse" id="v5,16-64">
          <ul class="padas">
            <li>upākhyānādirūpeṇa vṛttir vedavad eva naḥ |</li>
            <li>dharmādau bhāratādīnāṃ bhrāntis tebhyo 'py ato bhavet || 5,16.64 ||</li>
          </ul>
        </li>
        <li class="verse" id="v5,16-65">
          <ul class="padas">
            <li>ākhyānānupayogitvāt teṣu sarveṣu vidyate |</li>
            <li>stutinindāśrayaḥ kaś cid vedas tac codito 'pi vā || 5,16.65 ||</li>
          </ul>
        </li>
        <li class="verse" id="v5,16-66">
          <ul class="padas">
            <li>vedasyādipravṛttau ca nākṛtatvamatir bhavet |</li>
            <li>pralayeṣu sthitiś cāsya sāśaṅkā syāt prajāpatau || 5,16.66 ||<span class="pb rich-text" data-page="466">(p.466)</span><br class="pb-br rich-text"/></li>
          </ul>
        </li>
        <li class="verse" id="v5,16-67">
          <ul class="padas">
            <li>kartṛsargavināśānām athānāditvakalpanā |</li>
            <li>saivaṃ yuktāyathedānīṃ bhūtānāṃ dṛśyate kramāt || 5,16.67 ||</li>
          </ul>
        </li>
        <li class="verse" id="v5,16-68">
          <ul class="padas">
            <li>pralaye 'pi pramāṇaṃ naḥ sarvocchedātmake na hi |</li>
            <li>na ca prayojanaṃ tena syāt prajāpatikarmaṇā || 5,16.68 ||</li>
          </ul>
        </li>
        <li class="verse" id="v5,16-69">
          <ul class="padas">
            <li>na ca karmavatāṃ yuktā sthitis tadbhogavarjitā |</li>
            <li>karmāntaraniruddhaṃ hi phalaṃ na syāt kriyāntarāt || 5,16.69 ||</li>
          </ul>
        </li>
        <li class="verse" id="v5,16-70">
          <ul class="padas">
            <li>sarveṣāṃ tu phalāpetaṃ na sthānam upapadyate |</li>
            <li>na cāpy anupabhogo 'sau kasya cit karmaṇaḥ phalam || 5,16.70 ||</li>
          </ul>
        </li>
        <li class="verse" id="v5,16-71">
          <ul class="padas">
            <li>aśeṣakarmanāśe vā punaḥ sṛṣṭir na yujyate |<span class="pb rich-text" data-page="467">(p.467)</span><br class="pb-br rich-text"/></li>
            <li>karmāṇāṃ vāpy abhivyaktau kiṃ nimittaṃ tadā bhavet || 5,16.71 ||</li>
          </ul>
        </li>
        <li class="verse" id="v5,16-72">
          <ul class="padas">
            <li>īśvarecchā yadīṣyeta, saiva syāl lokakāraṇam |</li>
            <li>īśvarecchāvaśitve hi niṣphalā karmakalpanā || 5,16.72 ||</li>
          </ul>
        </li>
        <li class="verse" id="v5,16-73">
          <ul class="padas">
            <li>na cānimittayā yuktam utpattuṃ hīśvarecchayā |</li>
            <li>yad vā tasyā nimittaṃ yat tad bhūtānāṃ bhaviṣyati || 5,16.73 ||</li>
          </ul>
        </li>
        <li class="verse" id="v5,16-74">
          <ul class="padas">
            <li>sanniveśaviśiṣṭānām utpattiṃ yo gṛhādivat |</li>
            <li>sādhayec cetanādhiṣṭhāṃ dehānāṃ tasya cottaram || 5,16.74 ||</li>
          </ul>
        </li>
        <li class="verse" id="v5,16-75">
          <ul class="padas">
            <li>kasya cid dhetumātratvaṃ yady adhiṣṭhātṛteṣyate |</li>
            <li>karmabhiḥ sarvajīvānāṃ tatsiddheḥ siddhasādhanam || 5,16.75 ||<span class="pb rich-text" data-page="468">(p.468)</span><br class="pb-br rich-text"/></li>
          </ul>
        </li>
        <li class="verse" id="v5,16-76">
          <ul class="padas">
            <li>icchāpūrvakapakṣe 'pi, tatpūrvatvena karmaṇām |</li>
            <li>icchānantarasiddhis tu dṛṣṭānte 'pi na vidyate || 5,16.76 ||</li>
          </ul>
        </li>
        <li class="verse" id="v5,16-77">
          <ul class="padas">
            <li>anekāntaś ca hetus te taccharīrādinā bhavet |</li>
            <li>utpattimāṃś ca taddeho dehatvād asmadādivat || 5,16.77 ||</li>
          </ul>
        </li>
        <li class="verse" id="v5,16-78">
          <ul class="padas">
            <li>atha tasyāpy adhiṣṭhānaṃ tenaivety avipakṣatā |</li>
            <li>aśarīro hy adhiṣṭhātā nātmā muktātmavad bhavet || 5,16.78 ||<span class="pb rich-text" data-page="469">(p.469)</span><br class="pb-br rich-text"/></li>
          </ul>
        </li>
        <li class="verse" id="v5,16-79">
          <ul class="padas">
            <li>kumbhakārādyadhiṣṭhānaṃ ghaṭādau yadi ceṣyate |</li>
            <li>neśvarādhiṣṭhitatvaṃ syād, asti cet sādhyahīnatā || 5,16.79 ||</li>
          </ul>
        </li>
        <li class="verse" id="v5,16-80">
          <ul class="padas">
            <li>yathāsiddhe ca dṛṣṭānte bhaved dhetor viruddhatā |</li>
            <li>anīśvaravināśyādikartṛmattvaṃ prasajyate || 5,16.80 ||</li>
          </ul>
        </li>
        <li class="verse" id="v5,16-81">
          <ul class="padas">
            <li>kulālavac ca naitasya vyāpāro yadi kalpate |</li>
            <li>acetanaḥ kathaṃ bhāvas tadicchām anurudhyate || 5,16.81 ||</li>
          </ul>
        </li>
        <li class="verse" id="v5,16-82">
          <ul class="padas">
            <li>tasmān na paramāṇvāder ārambhaḥ syāt tadicchayā |<span class="pb rich-text" data-page="470">(p.470)</span><br class="pb-br rich-text"/></li>
            <li>puruṣasya ca śuddhasya nāśuddhā vikṛtir bhavet || 5,16.82 ||</li>
          </ul>
        </li>
        <li class="verse" id="v5,16-83">
          <ul class="padas">
            <li>svādhīnatvāc ca dharmādes tena kleśo na yujyate |</li>
            <li>tadvaśena pravṛttau vā vyatirekaḥ prasajyate || 5,16.83 ||</li>
          </ul>
        </li>
        <li class="verse" id="v5,16-84">
          <ul class="padas">
            <li>svayaṃ ca śuddharūpatvād asattvāc cānyavastunaḥ |</li>
            <li>svapnādivadavidyāyāḥ pravṛttis tasya kiṃ kṛtā || 5,16.84 ||</li>
          </ul>
        </li>
        <li class="verse" id="v5,16-85">
          <ul class="padas">
            <li>anyenopaplave 'bhīṣṭe dvaitavādaḥ prasajyate |</li>
            <li>svābhāvikīm avidyāṃ tu nocchettuṃ kaś cid arhati || 5,16.85 ||</li>
          </ul>
        </li>
        <li class="verse" id="v5,16-86">
          <ul class="padas">
            <li>vilakṣaṇopapāte hi naśyet svābhāvikī kva cit |</li>
            <li>na tv ekātmābhyupāyānāṃ hetur asti vilakṣaṇaḥ || 5,16.86 ||<span class="pb rich-text" data-page="471">(p.471)</span><br class="pb-br rich-text"/></li>
          </ul>
        </li>
        <li class="verse" id="v5,16-87">
          <ul class="padas">
            <li>pumānakartā yeṣāṃ tu teṣām api guṇaiḥ kriyā |</li>
            <li>katham ādau bhavet, tatra karma tāvan na vidyate || 5,16.87 ||</li>
          </ul>
        </li>
        <li class="verse" id="v5,16-88">
          <ul class="padas">
            <li>mithyājñānaṃ na trāsti rāgadveṣādayo 'pi vā |</li>
            <li>manovṛttir hi sarveṣāṃ na cotpannaṃ tadā manaḥ || 5,16.88 ||</li>
          </ul>
        </li>
        <li class="verse" id="v5,16-89">
          <ul class="padas">
            <li>karmaṇāṃ śaktyavasthānāṃ yair uktā bandhahetutā |</li>
            <li>sā na yuktā na kāryaṃ hi śaktisthāt kāraṇād bhavet || 5,16.89 ||</li>
          </ul>
        </li>
        <li class="verse" id="v5,16-90">
          <ul class="padas">
            <li>dadhiśaktir na hi kṣīre dādhikārambham arhati |</li>
            <li>dadhyārambhasya sā hetus tato 'nyā dādhikasya tu || 5,16.90 ||<span class="pb rich-text" data-page="472">(p.472)</span><br class="pb-br rich-text"/></li>
          </ul>
        </li>
        <li class="verse" id="v5,16-91">
          <ul class="padas">
            <li>kāraṇāc chaktyavasthāc ca yadi kāryaṃ prajāyate |</li>
            <li>bandhaḥ punaḥ prasajyeta phale datte 'pi karmaṇā || 5,16.91 ||</li>
          </ul>
        </li>
        <li class="verse" id="v5,16-92">
          <ul class="padas">
            <li>śaktyavasthatvam eveṣṭaṃ vināśe 'pi hi karmaṇām |</li>
            <li>prāk cāpi śaktisadbhāvād anuṣṭhānaṃ vṛthā bhavet || 5,16.92 ||</li>
          </ul>
        </li>
        <li class="verse" id="v5,16-93">
          <ul class="padas">
            <li>śaktyavasthaṃ ca rāgādi kiṃ neṣṭaṃ bandhakāraṇam |</li>
            <li>karmādattaphalatvāc cet, nāvyaktim api tad vrajet || 5,16.93 ||</li>
          </ul>
        </li>
        <li class="verse" id="v5,16-94">
          <ul class="padas">
            <li>tacchaktyaprayogitvān na jñānaṃ mokṣakāraṇam |</li>
            <li>karmaśaktyā na hi jñānaṃ virodham upagacchati || 5,16.94 ||</li>
          </ul>
        </li>
        <li class="verse" id="v5,16-95">
          <ul class="padas">
            <li>yady apy ajñānajanyatvaṃ karmaṇām avagamyate |</li>
            <li>rāgādivat tathāpy eṣāṃ na jñānena nirākriyā || 5,16.95 ||<span class="pb rich-text" data-page="473">(p.473)</span><br class="pb-br rich-text"/></li>
          </ul>
        </li>
        <li class="verse" id="v5,16-96">
          <ul class="padas">
            <li>karmakṣayo hi vijñānād ity etac cāpramāṇavat |</li>
            <li>phalasyālpasya vā dānaṃ rājaputrāparādhavat || 5,16.96 ||</li>
          </ul>
        </li>
        <li class="verse" id="v5,16-97">
          <ul class="padas">
            <li>adyatve 'pi hi śaktisthaṃ yadi syāt karmakāraṇam |</li>
            <li>tataḥ pradhānakāle 'pi yujyate kāraṇābhidhā || 5,16.97 ||</li>
          </ul>
        </li>
        <li class="verse" id="v5,16-98">
          <ul class="padas">
            <li>manovṛttir idānīṃ tu hetur nāsti ca sā tadā |</li>
            <li>manasāṃ saṅkarāc cāpi tadā syāt karmasaṅkaraḥ || 5,16.98 ||</li>
          </ul>
        </li>
        <li class="verse" id="v5,16-99">
          <ul class="padas">
            <li>gasmān naiṣo 'dhikārākhyo bandhahetuḥ prakalpate |</li>
            <li>yogyatve 'py adhikārākhye viprayogo na yujyate || 5,16.99 ||<span class="pb rich-text" data-page="474">(p.474)</span><br class="pb-br rich-text"/></li>
          </ul>
        </li>
        <li class="verse" id="v5,16-100">
          <ul class="padas">
            <li>caitanyaṃ yogyatā puṃsaḥ prakṛtes tadanātmatā |</li>
            <li>bhoktṛbhogyatvayos te ca na tābhyām apagacchataḥ || 5,16.100 ||</li>
          </ul>
        </li>
        <li class="verse" id="v5,16-101">
          <ul class="padas">
            <li>utpattau karmaṇāṃ ceṣṭam ajñānaṃ kāraṇaṃ yadi |</li>
            <li>tannāśāt syād anutpattis teṣāṃ na phalavarjanam || 5,16.101 ||</li>
          </ul>
        </li>
        <li class="verse" id="v5,16-102">
          <ul class="padas">
            <li>jñānaṃ mokṣanimittaṃ ca gamyate nendriyādinā |</li>
            <li>na ca sāṅkhyādivijñānān mokṣo vedena codyate || 5,16.102 ||</li>
          </ul>
        </li>
        <li class="verse" id="v5,16-103">
          <ul class="padas">
            <li>ātmā jñātavya ity etanmokṣārthaṃ na ca coditam |<span class="pb rich-text" data-page="475">(p.475)</span><br class="pb-br rich-text"/></li>
            <li>karmapravṛttihetutvam ātmajñānasya lakṣyate || 5,16.103 ||</li>
          </ul>
        </li>
        <li class="verse" id="v5,16-104">
          <ul class="padas">
            <li>vijñāte cāsya pārārthye yāpi nāma phalaśrutiḥ |</li>
            <li>sārthavādo bhaved eva na svargādeḥ phalāntaram || 5,16.104 ||</li>
          </ul>
        </li>
        <li class="verse" id="v5,16-105">
          <ul class="padas">
            <li>sukhopabhogarūpaś ca yadi mokṣaḥ prakalpyate |</li>
            <li>svarga eva bhaved eṣa paryāyeṇa, kṣayo ca saḥ || 5,16.105 ||</li>
          </ul>
        </li>
        <li class="verse" id="v5,16-106">
          <ul class="padas">
            <li>na hi kāraṇavat kiñ cid akṣayitvena gamyate |</li>
            <li>tasmāt karmakṣayād eva hetvabhāve na mucyate || 5,16.106 ||</li>
          </ul>
        </li>
        <li class="verse" id="v5,16-107">
          <ul class="padas">
            <li>na hy abhāvātmakaṃ muktvā mokṣanityatvakāraṇam |</li>
            <li>na ca kriyāyāḥ kasyāś cid abhāvaḥ phalam iṣyate || 5,16.107 ||</li>
          </ul>
        </li>
        <li class="verse" id="v5,16-108">
          <ul class="padas">
            <li>tatra jñātātmatattvānāṃ bhogāt pūrvakriyākṣaye |</li>
            <li>uttarapracayāsattvād deho notpadyate punaḥ || 5,16.108 ||<span class="pb rich-text" data-page="476">(p.476)</span><br class="pb-br rich-text"/></li>
          </ul>
        </li>
        <li class="verse" id="v5,16-109">
          <ul class="padas">
            <li>karmajanyopabhogārthaṃ śarīraṃ na pravartate |</li>
            <li>tadabhāve na kaś cid dhi hetus tatrāvatiṣṭhate || 5,16.109 ||</li>
          </ul>
        </li>
        <li class="verse" id="v5,16-110">
          <ul class="padas">
            <li>mokṣārthī na pravarteta tatra kāmyaniṣiddhyoḥ |</li>
            <li>nityanaimittike kuryāt pratyavāyajihāsayā || 5,16.110 ||</li>
          </ul>
        </li>
        <li class="verse" id="v5,16-111">
          <ul class="padas">
            <li>prārthyamānaṃ phalaṃ jñātaṃ na cānicchor bhaviṣyati |</li>
            <li>ātmajñe caitad astīti tajjñānam upayujyate || 5,16.111 ||<span class="pb rich-text" data-page="477">(p.477)</span><br class="pb-br rich-text"/></li>
          </ul>
        </li>
        <li class="verse" id="v5,16-112">
          <ul class="padas">
            <li>sargapralayavijñānaṃ samastajagadāśrayam |</li>
            <li>svaśarīravidāṃ puṃsāṃ nādhikyenopayujyate || 5,16.112 ||</li>
          </ul>
        </li>
        <li class="verse" id="v5,16-113">
          <ul class="padas">
            <li>tasmād adyavad evātra sargapralayakalpanā |</li>
            <li>samastakṣayajanmabhyāṃ na sidhyatyapramāṇikā || 5,16.113 ||</li>
          </ul>
        </li>
        <li class="verse" id="v5,16-114">
          <ul class="padas">
            <li>sarvajñavanniṣedhyā ca sraṣṭuḥ sadbhāvakalpanā |</li>
            <li>na ca dharmādṛte tasya bhavel lokād viśiṣṭhatā || 5,16.114 ||</li>
          </ul>
        </li>
        <li class="verse" id="v5,16-115">
          <ul class="padas">
            <li>na cānanuṣṭhito dharmo nānuṣṭhānam ṛte mateḥ |</li>
            <li>na ca vedādṛte sā syād vedo na ca padādibhiḥ || 5,16.115 ||</li>
          </ul>
        </li>
        <li class="verse" id="v5,16-116">
          <ul class="padas">
            <li>tasmāt prāg api sarve 'mī sraṣṭurāsan padādayaḥ |</li>
            <li>syāt tatpūrvakatā cāsya caitanyād asmadādivat || 5,16.116 ||<span class="pb rich-text" data-page="478">(p.478)</span><br class="pb-br rich-text"/></li>
          </ul>
        </li>
        <li class="verse" id="v5,16-117">
          <ul class="padas">
            <li>evaṃ ye yuktibhiḥ prāhus teṣāṃ durlabham uttaram |</li>
            <li>aneṣyo vyavahāro 'yam anādir vedavādibhiḥ || 5,16.117 ||</li>
          </ul>
        </li>
        <li class="verse" id="v5,16-118">
          <ul class="padas">
            <li>pratyakṣādāv upakṣīṇe yo 'numānena ḍitthavat |</li>
            <li>sambandhitvān niyoktāraṃ gavādāv api kalpayet || 5,16.118 ||</li>
          </ul>
        </li>
        <li class="verse" id="v5,16-119">
          <ul class="padas">
            <li>gavādiśabdasambandhaṃ sarvo 'nyasmāt prapadyate |</li>
            <li>madvat tadvyavahāritvāt tasyaitat pratisādhanam || 5,16.119 ||</li>
          </ul>
        </li>
        <li class="verse" id="v5,16-120">
          <ul class="padas">
            <li>devadattādiśabde 'pi prasaktaivam anāditā |</li>
            <li>sambandhasya, balīyastvād dṛṣṭabādhān nivartate || 5,16.120 ||</li>
          </ul>
        </li>
        <li class="verse" id="v5,16-121">
          <ul class="padas">
            <li>tatrāpi śaktinityatvam, niyogasya tv anityatā |</li>
            <li>tadgatāc cāpy anityatvāc chaktau bhrāntiḥ pravartate || 5,16.121 ||</li>
          </ul>
        </li>
        <li class="verse" id="v5,16-122">
          <ul class="padas">
            <li>gavādiṣu tu na bhrāntir niyogānāditā yataḥ |</li>
            <li>yo yo gṛhītaḥ sarvasmāt pūrvaṃ sambandhadarśanāt || 5,16.122 ||</li>
          </ul>
        </li>
        <li class="verse" id="v5,16-123">
          <ul class="padas">
            <li>siddhaḥ sambandha ity evaṃ sambandhādir na vidyate |</li>
            <li>yadā cāptapraṇītatvāc chabdo 'rthaṃ pratipādayet || 5,16.123 ||</li>
          </ul>
        </li>
        <li class="verse" id="v5,16-124">
          <ul class="padas">
            <li>na svaśaktyā tadāptatvaṃ mitau na smaryate katham |<span class="pb rich-text" data-page="479">(p.479)</span><br class="pb-br rich-text"/></li>
            <li>yathā bauddhādayo yāvad buddhādyuktaṃ na jānate || 5,16.124 ||</li>
          </ul>
        </li>
        <li class="verse" id="v5,16-125">
          <ul class="padas">
            <li>na tāvat pratipadyante bodhe vākyena saty api |</li>
            <li>samaye kathyamāne 'nyair asmaranto 'pi pāṇinim || 5,16.125 ||</li>
          </ul>
        </li>
        <li class="verse" id="v5,16-126">
          <ul class="padas">
            <li>ādaicaḥ pratipadyante vṛddhiṃ kartuṃ smṛtir vṛthā |</li>
            <li>sūtrasthaḥ pāṇinis tatra svasaṃjñāṃ pratipādayet || 5,16.126 ||</li>
          </ul>
        </li>
        <li class="verse" id="v5,16-127">
          <ul class="padas">
            <li>gauḥ sāsnādimatīty evaṃ vākyaṃ tv atra na vidyate |</li>
            <li>asambandhāc ca sarveṣām evaṃ kartum asambhavaḥ || 5,16.127 ||</li>
          </ul>
        </li>
        <li class="verse" id="v5,16-128">
          <ul class="padas">
            <li>tasmān na pratipattiḥ syāt kathañ cit kartṛvarjitā |<span class="pb rich-text" data-page="480">(p.480)</span><br class="pb-br rich-text"/></li>
            <li>dṛṣārthavyavahāratvād vṛddhyādau sambhaved api || 5,16.128 ||</li>
          </ul>
        </li>
        <li class="verse" id="v5,16-129">
          <ul class="padas">
            <li>dharmāya niyamo 'trāpi na vinā pāṇiner bhavet |</li>
            <li>ākārānugamo yo hi vṛddhyā syād āśvalāyane || 5,16.129 ||</li>
          </ul>
        </li>
        <li class="verse" id="v5,16-130">
          <ul class="padas">
            <li>nāsāv apāṇinīyatve sādhur ity avagamyate |</li>
            <li>dṛṣṭe bhavatu mā vā bhūt kartṛsampratipannatā || 5,16.130 ||</li>
          </ul>
        </li>
        <li class="verse" id="v5,16-131">
          <ul class="padas">
            <li>vaidido vyavahāras tu na kartṛsmaraṇād ṛte |</li>
            <li>burgeṣu gavi gośabdaprayogo gamyate katham || 5,16.131 ||</li>
          </ul>
        </li>
        <li class="verse" id="v5,16-132">
          <ul class="padas">
            <li>gatvā cet kena cid dṛṣṭaḥ, sambanddhā kiṃ na gacchati |</li>
            <li>īśvaratvād agatiś cāsya na kva cit pratibadhyate || 5,16.132 ||</li>
          </ul>
        </li>
        <li class="verse" id="v5,16-133">
          <ul class="padas">
            <li>bahūnāṃ kāryataś cāpi saṅgānaṃ kena vāryate |<span class="pb rich-text" data-page="481">(p.481)</span><br class="pb-br rich-text"/></li>
            <li>ekatra kathitaṃ cāpi lokenānyatra nīyate || 5,16.133 ||</li>
          </ul>
        </li>
        <li class="verse" id="v5,16-134">
          <ul class="padas">
            <li>vṛddhyādiva, ato vyākhyā dvitīyaivātra śobhanā |</li>
            <li>kāṃś cit prasiddhasambandhān abhyupetya vaded yadi || 5,16.134 ||</li>
          </ul>
        </li>
        <li class="verse" id="v5,16-135">
          <ul class="padas">
            <li>sambandhakaraṇam, tatra ke siddhā iti durvadam |</li>
            <li>na tāvad anya evāsan śabdā iti hi yuktimat || 5,16.135 ||</li>
          </ul>
        </li>
        <li class="verse" id="v5,16-136">
          <ul class="padas">
            <li>viśeṣo 'dyatanānāṃ ca gavādīnāṃ na dṛśyate |</li>
            <li>śabdārthānāditāṃ muktvā sambandhānādikāraṇam || 5,16.136 ||</li>
          </ul>
        </li>
        <li class="verse" id="v5,16-137">
          <ul class="padas">
            <li>na syād anyad, ato vede sambandhādir na vidyate |</li>
            <li>upāyarahitatvena sambandhakaraṇānumā || 5,16.137 ||</li>
          </ul>
        </li>
        <li class="verse" id="v5,16-138">
          <ul class="padas">
            <li>anākhyānānumānaṃ tu dṛṣṭenaiva viruddhyate |<span class="pb rich-text" data-page="482">(p.482)</span><br class="pb-br rich-text"/></li>
            <li>buddhānāṃ dṛśyamānā ca pratipattiḥ punaḥ punaḥ || 5,16.138 ||</li>
          </ul>
        </li>
        <li class="verse" id="v5,16-139">
          <ul class="padas">
            <li>upāya iti taddhānirasiddhāvagatiṃ prati |</li>
            <li>hastasaṃjñādyupāyo hi siddho nādyakriyāsu naḥ || 5,16.139 ||</li>
          </ul>
        </li>
        <li class="verse" id="v5,16-140">
          <ul class="padas">
            <li>na hy asau jñātasāmarthyo vinānyair vyavahartṛbhiḥ |</li>
            <li>śabdavṛddhābhidheyāṃś ca pratyakṣeṇātra paśyati || 5,16.140 ||</li>
          </ul>
        </li>
        <li class="verse" id="v5,16-141">
          <ul class="padas">
            <li>śrotuś ca pratipannatvam anumānena ceṣṭayā |</li>
            <li>anyathā 'nupapattyā ca buddhyec chaktiṃ dvayāśritām |</li>
            <li>arthāpattyāvabuddhyante sambandhaṃ tripramāṇakam || 5,16.141 ||</li>
          </ul>
        </li>
      </ul>
      <h1 id="5,17_citrākṣepaparihāra_CAP">§ 5,17 citrākṣepaparihāra CAP</h1>
      <ul class="verses">
        <li class="verse" id="v5,17-1">
          <ul class="padas">
            <li>citrādiniṣphalatve 'pi yaduktaṃ sādhanadvayam |</li>
            <li>tatra hetor asiddhatvam ānantaryaṃ hy acoditam || 5,17.1 ||</li>
          </ul>
        </li>
        <li class="verse" id="v5,17-2">
          <ul class="padas">
            <li>ānantaryaśrutiś cātra sāmārthyād api neṣyate |</li>
            <li>nāviśeṣā phalotpattiḥ karmaṇā nopapadyate || 5,17.2 ||</li>
          </ul>
        </li>
        <li class="verse" id="v5,17-3">
          <ul class="padas">
            <li>karmaṇāṃ cāpi vaicitryād deśakālādyapekṣaṇāt |</li>
            <li>kasya cic cārddhabhuktatvāt karmānyat pratibadhyate || 5,17.3 ||</li>
          </ul>
        </li>
        <li class="verse" id="v5,17-4">
          <ul class="padas">
            <li>tenānantaryaniṣpattiḥ phalasyehāpramāṇikā |</li>
            <li>pratyakṣādivisaṃvādo na śabde doṣamāsajet || 5,17.4 ||</li>
          </ul>
        </li>
        <li class="verse" id="v5,17-5">
          <ul class="padas">
            <li>ānantaryavisaṃvādo nāviśeṣapravartinīm |</li>
            <li>codanāṃ bādhituṃ śaktaḥ sphuṭād viṣayabhedataḥ || 5,17.5 ||<span class="pb rich-text" data-page="484">(p.484)</span><br class="pb-br rich-text"/></li>
          </ul>
        </li>
        <li class="verse" id="v5,17-6">
          <ul class="padas">
            <li>yā tu mardanasādharmyād ānantaryā 'numā kṛtā |</li>
            <li>bādhyate 'nupalabdhyāsau samānaviṣayā yataḥ || 5,17.6 ||</li>
          </ul>
        </li>
        <li class="verse" id="v5,17-7">
          <ul class="padas">
            <li>dṛṣṭārthasyāpi sevāder āyātam api satphalam |</li>
            <li>utpadyate cireṇaiva pratibandhena kena cit || 5,17.7 ||</li>
          </ul>
        </li>
        <li class="verse" id="v5,17-8">
          <ul class="padas">
            <li>uptamātre na hi vrīhau phalam utpadyate kva cit |</li>
            <li>athāṅkuro 'pi tatra syāt, svargo 'py astīti gamyatām || 5,17.8 ||</li>
          </ul>
        </li>
        <li class="verse" id="v5,17-9">
          <ul class="padas">
            <li>sthūlībhūtaś cireṇaiṣa bhogyatvaṃ pratipadyate |</li>
            <li>sarvasyotpadyamānasya kramaḥ svābhāvikaḥ sthitaḥ || 5,17.9 ||</li>
          </ul>
        </li>
        <li class="verse" id="v5,17-10">
          <ul class="padas">
            <li>anantaraphalatvaṃ tu citrāder yadi sādhyate |</li>
            <li>tataḥ syāt siddhasādhyatvam anyadā na phalaṃ bhavet || 5,17.10 ||</li>
          </ul>
        </li>
        <li class="verse" id="v5,17-11">
          <ul class="padas">
            <li>vyabhicārāc ca sevādeḥ paśvādeḥ sādhanāntaram |</li>
            <li>kim apy adṛṣṭam asty eva tatrānyanniṣpramāṇakam || 5,17.11 ||<span class="pb rich-text" data-page="485">(p.485)</span><br class="pb-br rich-text"/></li>
          </ul>
        </li>
        <li class="verse" id="v5,17-12">
          <ul class="padas">
            <li>īśvarecchādhikārādiśabdaliṅgādivarjanāt |</li>
            <li>kṛtaṃ kadā cic citrādiśabdena tv avagamyate || 5,17.12 ||</li>
          </ul>
        </li>
        <li class="verse" id="v5,17-13">
          <ul class="padas">
            <li>nirnimittā na cotpattiḥ, na hi sarvāpramāṇatā |</li>
            <li>bodhayan na ca śabdo 'tra prāmāṇyād ativarttate || 5,17.13 ||</li>
          </ul>
        </li>
        <li class="verse" id="v5,17-14">
          <ul class="padas">
            <li>yeṣāṃ tv iha phalāny eva citrādīnīti kalpanā |</li>
            <li>nirnimittaṃ phalaṃ teṣāṃ syād ihākṛtakarmaṇām || 5,17.14 ||</li>
          </ul>
        </li>
        <li class="verse" id="v5,17-15">
          <ul class="padas">
            <li>citrādīnāṃ phalaṃ tāvat kṣīṇaṃ tatraiva janmani |</li>
            <li>na ca svargaphalasyeha kaś cid aṃśo 'nuvartate || 5,17.15 ||</li>
          </ul>
        </li>
        <li class="verse" id="v5,17-16">
          <ul class="padas">
            <li>naiva hy anyaphalaṃ karma sādhayen naḥ phalāntaram |<span class="pb rich-text" data-page="486">(p.486)</span><br class="pb-br rich-text"/></li>
            <li>gautamīye 'pi taccheṣas tasmāc citrādyapekṣayā || 5,17.16 ||</li>
          </ul>
        </li>
        <li class="verse" id="v5,17-17">
          <ul class="padas">
            <li>svābhāvikatve siddhe ca karmānantarabhāvy api |</li>
            <li>phalaṃ kriyānimittatvaṃ na kathañ cit prapadyate || 5,17.17 ||</li>
          </ul>
        </li>
        <li class="verse" id="v5,17-18">
          <ul class="padas">
            <li>tatra mlecchādivat sarve karmākṛtvāpi vaidikam |</li>
            <li>palaṃ labhanta ity evaṃ naṣṭā vedapramāṇatā || 5,17.18 ||</li>
          </ul>
        </li>
        <li class="verse" id="v5,17-19">
          <ul class="padas">
            <li>anantaraṃ niyogena paśvādi ca bhaved yadi |</li>
            <li>pratyakṣaphalataiva syāt trivṛtpānavirekavat || 5,17.19 ||</li>
          </ul>
        </li>
        <li class="verse" id="v5,17-20">
          <ul class="padas">
            <li>janmāntarānubhūtaṃ ca na smaryata itīdṛśam |</li>
            <li>na bhāṣyaṃ na ca sūtraṃ syād aprāpte śāstram arthavat || 5,17.20 ||</li>
          </ul>
        </li>
        <li class="verse" id="v5,17-21">
          <ul class="padas">
            <li>tasmāt kālāviśeṣeṇa codanārtho yathā sthitaḥ |</li>
            <li>sa tathaivānugantavyo nādhiko niṣpramāṇakaḥ || 5,17.21 ||</li>
          </ul>
        </li>
        <li class="verse" id="v5,17-22">
          <ul class="padas">
            <li>sarveṣāṃ karmavaiguṇyāt phalābhāvaṃ vadanti ye |</li>
            <li>ānantaryam upetyaiva te svābhāvikavādinaḥ || 5,17.22 ||</li>
          </ul>
        </li>
        <li class="verse" id="v5,17-23">
          <ul class="padas">
            <li>svargasyāmuṣmikatvaṃ tu ṣaṣṭhādye sthāpayiṣyate |<span class="pb rich-text" data-page="487">(p.487)</span><br class="pb-br rich-text"/></li>
            <li>paśvāder niyamābhāvo yogasiddhir itīha tu || 5,17.23 ||</li>
          </ul>
        </li>
        <li class="verse" id="v5,17-24">
          <ul class="padas">
            <li>yadā kadā cid bhavad etad iṣyate phalaṃ hi paśvādi na sāmparāyikam |</li>
            <li>tathā sthitasyaiva hi tasya sādhanaṃ vidhīyate yo 'pi bhṛśaṃ tvarānvitaḥ || 5,17.24 ||</li>
          </ul>
        </li>
        <li class="verse" id="v5,17-25">
          <ul class="padas">
            <li>sādhāraṇaṃ yat tu palaṃ bahūnāṃ svabhāvatas tādṛśaṃ eva ceṣṭam |</li>
            <li>sarvasya vā ''san na tayaiva kāmyaṃ vṛṣṭyādi tac caihikam eva yuktam || 5,17.25 ||</li>
          </ul>
        </li>
        <li class="verse" id="v5,17-26">
          <ul class="padas">
            <li>kamipadam aviśiṣṭaṃ yady api śrūyate vā bhavati phalaviśeṣī nānyathā kāmyate hi |</li>
            <li>phalati yadi ni sarva tat kadā cit tadaiva dhruvam aparam abhuktaṃ karma śāstrīyamās te || 5,17.26 ||</li>
          </ul>
        </li>
      </ul>
      <h1 id="5,18_ātmavāda_ATV">§ 5,18 ātmavāda ATV</h1>
      <ul class="verses">
        <li class="verse" id="v5,18-1">
          <ul class="padas">
            <li>sākṣād yady api sambandho nātmano yajñasādhanaiḥ |</li>
            <li>tathāpi lakṣaṇāvṛttyā śarīradvārako bhavet || 5,18.1 ||</li>
          </ul>
        </li>
        <li class="verse" id="v5,18-2">
          <ul class="padas">
            <li>pratyakṣatvaṃ ca dehasthaṃ bhāktam ātmani kalpitam |</li>
            <li>ātmanaḥ svargayānaṃ vā śarīrasyopacaryyate || 5,18.2 ||</li>
          </ul>
        </li>
        <li class="verse" id="v5,18-3">
          <ul class="padas">
            <li>nairātmyenātra cākṣiptāḥ sarvā eva hi codanāḥ |<span class="pb rich-text" data-page="489">(p.489)</span><br class="pb-br rich-text"/></li>
            <li>sādhyasādhanasambandhas tadukto na hi siddhyati || 5,18.3 ||</li>
          </ul>
        </li>
        <li class="verse" id="v5,18-4">
          <ul class="padas">
            <li>tā hi kartuḥ phalenāhuḥ sambandhaṃ kvāpi janmani |</li>
            <li>na ca vijñānamātratve bhoktṛkartṛtvasambhavaḥ || 5,18.4 ||</li>
          </ul>
        </li>
        <li class="verse" id="v5,18-5">
          <ul class="padas">
            <li>śarīravinipātāc ca paraṃ nānyad yadeṣyate |</li>
            <li>adattaphalaiṣṭyādau tadā tadvacanaṃ mṛṣā || 5,18.5 ||</li>
          </ul>
        </li>
        <li class="verse" id="v5,18-6">
          <ul class="padas">
            <li>tasmād vedapramāṇārtham ātmātra pratipādyate |</li>
            <li>yady api prakṛtaṃ vākyaṃ vyākhyāyetārthavādataḥ || 5,18.6 ||</li>
          </ul>
        </li>
        <li class="verse" id="v5,18-7">
          <ul class="padas">
            <li>śarīrendriyabuddhibhyo vyatiriktatvam ātmanaḥ |</li>
            <li>nityatvaṃ ceṣyate, śeṣaṃ śarīrādi vinaśyate || 5,18.7 ||</li>
          </ul>
        </li>
        <li class="verse" id="v5,18-8">
          <ul class="padas">
            <li>nityaḥ kartṛtvabhoktṛtve pratipanno 'pi san yadā |</li>
            <li>na karmaphalasambandhaṃ bhogakāle 'vabudhyate || 5,18.8 ||</li>
          </ul>
        </li>
        <li class="verse" id="v5,18-9">
          <ul class="padas">
            <li>mayā yat tu kṛtaṃ karma tasyedaṃ bhujyate phalam |</li>
            <li>śubhāśubhaṃ mayaiveti tadā ko 'sya raso bhavet || 5,18.9 ||<span class="pb rich-text" data-page="490">(p.490)</span><br class="pb-br rich-text"/></li>
          </ul>
        </li>
        <li class="verse" id="v5,18-10">
          <ul class="padas">
            <li>aprāmṛśyamāne hi svakarmapratyaye phale |</li>
            <li>na viśeṣo bhavet kaś cit svaparātmopabhogayoḥ || 5,18.10 ||</li>
          </ul>
        </li>
        <li class="verse" id="v5,18-11">
          <ul class="padas">
            <li>kurvann apy aśubhaṃ karma tenaivaṃ cintayen naraḥ |</li>
            <li>na smariṣyāmi bhoge 'ham iti naitad vivarjayet || 5,18.11 ||</li>
          </ul>
        </li>
        <li class="verse" id="v5,18-12">
          <ul class="padas">
            <li>tatra nityatvapakṣe 'pi kṛtanāśākṛtāgamau |</li>
            <li>phalatas tulyarūpau ced vṛthā tatpratipādanam || 5,18.12 ||</li>
          </ul>
        </li>
        <li class="verse" id="v5,18-13">
          <ul class="padas">
            <li>naiṣa doṣaḥ, na bhoge hi smṛtir na upayujyate |</li>
            <li>na pravṛtir nivṛttir vā bhogakāle smṛter bhavet || 5,18.13 ||</li>
          </ul>
        </li>
        <li class="verse" id="v5,18-14">
          <ul class="padas">
            <li>tadaṅgaṃ yaḥ parāmarśas tadastitvaṃ ca mṛgyate |</li>
            <li>prāk pravṛttes tu so 'sty eva viduṣāṃ śāstrataḥ sphuṭaḥ || 5,18.14 ||</li>
          </ul>
        </li>
        <li class="verse" id="v5,18-15">
          <ul class="padas">
            <li>paścād api ca śāstrajñā vimṛśanty eva ke cana |</li>
            <li>teṣām evādhikāraś ca mā bhūd aviduṣāṃ tu saḥ || 5,18.15 ||</li>
          </ul>
        </li>
        <li class="verse" id="v5,18-16">
          <ul class="padas">
            <li>parāmarśaś ca sarvatra nāsti sarvapramāṇakaḥ |<span class="pb rich-text" data-page="491">(p.491)</span><br class="pb-br rich-text"/></li>
            <li>na cānyenāparāmṛṣṭe syād anyasyāpramāṇatā || 5,18.16 ||</li>
          </ul>
        </li>
        <li class="verse" id="v5,18-17">
          <ul class="padas">
            <li>nāvabudhyeta yas tv evaṃ mamāsmāt karmaṇaḥ phalam |</li>
            <li>bhaviṣyatīty avidvattvād daivād evātra na kriyā || 5,18.17 ||</li>
          </ul>
        </li>
        <li class="verse" id="v5,18-18">
          <ul class="padas">
            <li>aparāmṛśyamāne 'pi svāpakāle sukhāśraye |</li>
            <li>sambhoge mṛduśayyādau prākpravṛttiś ca dṛśyate || 5,18.18 ||</li>
          </ul>
        </li>
        <li class="verse" id="v5,18-19">
          <ul class="padas">
            <li>bhogakāle 'nusandadhyāt phalaṃ yadi tu kaś cana |</li>
            <li>rathādikarmavad yāge śāstraṃ syād aprakalpakam || 5,18.19 ||</li>
          </ul>
        </li>
        <li class="verse" id="v5,18-20">
          <ul class="padas">
            <li>tava nityavibhutvābhyām ātmāno niṣkriyā yadi |</li>
            <li>sukhaduḥkhāvikāryāś ca kīdṛśo kartṛbhoktṛtā || 5,18.20 ||</li>
          </ul>
        </li>
        <li class="verse" id="v5,18-21">
          <ul class="padas">
            <li>atha kartṛtvavelāyāṃ duḥkhādeś cāpi janmani |</li>
            <li>prāgrūpād anyathātvaṃ syān nityatāsya virudhyate || 5,18.21 ||<span class="pb rich-text" data-page="492">(p.492)</span><br class="pb-br rich-text"/></li>
          </ul>
        </li>
        <li class="verse" id="v5,18-22">
          <ul class="padas">
            <li>nānityaśabdavācyatvam ātmano vinivāryate |</li>
            <li>vikriyāmātravācitve na hy ucchedo 'sya tāvatā || 5,18.22 ||</li>
          </ul>
        </li>
        <li class="verse" id="v5,18-23">
          <ul class="padas">
            <li>syātām atyantanāśe 'sya kṛtanāśākṛtāgamau |</li>
            <li>na tv avasthāntaraprāptau loke bālayuvādivat || 5,18.23 ||</li>
          </ul>
        </li>
        <li class="verse" id="v5,18-24">
          <ul class="padas">
            <li>avasthāntarabhāvyetat phalaṃ mama śubhāśubham |</li>
            <li>iti jñātvānutiṣṭhaṃś ca vijahac ceṣṭate janaḥ || 5,18.24 ||</li>
          </ul>
        </li>
        <li class="verse" id="v5,18-25">
          <ul class="padas">
            <li>anavasthāntaraprāptir dṛśyate na ca kasya cit |</li>
            <li>anucchedāt tu nānyatvaṃ bhoktur loko 'vagacchati || 5,18.25 ||</li>
          </ul>
        </li>
        <li class="verse" id="v5,18-26">
          <ul class="padas">
            <li>sukhaduḥkhādyavasthāś ca gacchann api naro mama |</li>
            <li>caitanyadravyasattādirūpaṃ naiva vimuñcati || 5,18.26 ||</li>
          </ul>
        </li>
        <li class="verse" id="v5,18-27">
          <ul class="padas">
            <li>duḥkhinaḥ sukhyavasthāyāṃ naśyeyuḥ sarva eva te |</li>
            <li>duḥkhitvaṃ cānuvarteta vināśe vikriyātmake || 5,18.27 ||</li>
          </ul>
        </li>
        <li class="verse" id="v5,18-28">
          <ul class="padas">
            <li>tasmād ubhayahānena vyāvṛttyanugamātmakaḥ |</li>
            <li>puruṣo 'bhyupagantavyaḥ kuṇḍalādiṣu svarṇatvat || 5,18.28 ||<span class="pb rich-text" data-page="493">(p.493)</span><br class="pb-br rich-text"/></li>
          </ul>
        </li>
        <li class="verse" id="v5,18-29">
          <ul class="padas">
            <li>na ca kartṛtvabhoktṛtve puṃso 'vasthāsam āśrite |</li>
            <li>tenāvasthāvatas tattvāt karttaivāpnoti tatphalam || 5,18.29 ||</li>
          </ul>
        </li>
        <li class="verse" id="v5,18-30">
          <ul class="padas">
            <li>na cāvasthāntarotpāde pūrvātyantaṃ vinaśyati |</li>
            <li>uttarānuguṇatvāt tu sāmānyātmani līyate || 5,18.30 ||</li>
          </ul>
        </li>
        <li class="verse" id="v5,18-31">
          <ul class="padas">
            <li>svarūpeṇa hy avasthānām anyonyasya virodhitā |</li>
            <li>aviruddhas tu sarvāsu sāmānyātmā pravartate || 5,18.31 ||</li>
          </ul>
        </li>
        <li class="verse" id="v5,18-32">
          <ul class="padas">
            <li>nairātmyavādapakṣe tu pūrvam evāvabudhyate |</li>
            <li>madvināśāt phalaṃ nasyānmatto 'nyasyātha vā bhavet || 5,18.32 ||</li>
          </ul>
        </li>
        <li class="verse" id="v5,18-33">
          <ul class="padas">
            <li>iti naiva pravṛttiḥ syān na ca vedapramāṇatā |</li>
            <li>janmānare 'bhyupete 'pi jñānamātrātmavādinām || 5,18.33 ||</li>
          </ul>
        </li>
        <li class="verse" id="v5,18-34">
          <ul class="padas">
            <li>jñānānāṃ kṣaṇikatvād dhi kartṛbhoktranyatā bhavet |</li>
            <li>niṣkriyatvāvibhutvābhyāṃ na ca dehāntarāśritiḥ || 5,18.34 ||<span class="pb rich-text" data-page="494">(p.494)</span><br class="pb-br rich-text"/></li>
          </ul>
        </li>
        <li class="verse" id="v5,18-35">
          <ul class="padas">
            <li>kartā ya eva santāno nanu bhoktā sa eva naḥ |</li>
            <li>vijñānakṣaṇabhedas tu tvadavasthāntaraiḥ samaḥ || 5,18.35 ||</li>
          </ul>
        </li>
        <li class="verse" id="v5,18-36">
          <ul class="padas">
            <li>kartṛtvam eva duḥsādhaṃ dīrghakāleṣu karmasu |</li>
            <li>satsu jñānasahastreṣu kulakalpopamaṃ hi tat || 5,18.36 ||</li>
          </ul>
        </li>
        <li class="verse" id="v5,18-37">
          <ul class="padas">
            <li>vyatirikto hi santāno yadi nābhyupagamyate |</li>
            <li>santāninām anityatvāt kartā kaś cin na labhyate || 5,18.37 ||</li>
          </ul>
        </li>
        <li class="verse" id="v5,18-38">
          <ul class="padas">
            <li>bhoktur atyantabhedāc ca prasajyetākṛtāgamaḥ |</li>
            <li>kṛtanāśaṃ tu na brūmaḥ kṛtaṃ naiva hi kena cit || 5,18.38 ||</li>
          </ul>
        </li>
        <li class="verse" id="v5,18-39">
          <ul class="padas">
            <li>santānānanyatāyāṃ tu vācoyuktyantareṇa te |</li>
            <li>tatra coktam, na cāvastu santānaḥ kartṛtāṃ vrajet || 5,18.39 ||</li>
          </ul>
        </li>
        <li class="verse" id="v5,18-40">
          <ul class="padas">
            <li>santānakṣaṇikatve ca tad eva, akṣaṇikas tv atha |</li>
            <li>siddhāntahāniḥ,  5,18.40 ||<span class="pb rich-text" data-page="495">(p.495)</span><br class="pb-br rich-text"/>  evaṃ ca so 'pi dravyāntaraṃ bhavet ||</li>
          </ul>
        </li>
        <li class="verse" id="v5,18-41">
          <ul class="padas">
            <li>ekā cāvyatiriktā ca santānibhyo 'tha santatiḥ |</li>
            <li>bhedābhedau prasaṅktavyau grāhyagrāhakayor yathā || 5,18.41 ||</li>
          </ul>
        </li>
        <li class="verse" id="v5,18-42">
          <ul class="padas">
            <li>tasmād atyantabhedo vā kathañ cid vāpi bhinnatā |</li>
            <li>santānasyety ayaṃ cātmā syād vaiśeṣikasāṃkhyayoḥ || 5,18.42 ||</li>
          </ul>
        </li>
        <li class="verse" id="v5,18-43">
          <ul class="padas">
            <li>santāno 'yaṃ sa eveti na tv abhedād vinā bhavet |</li>
            <li>vāyudopādisantāne vāyutvādir na bhidyate || 5,18.43 ||</li>
          </ul>
        </li>
        <li class="verse" id="v5,18-44">
          <ul class="padas">
            <li>jñānatvenāpy abhinnatvaṃ śūnyavāde nirākṛtam |</li>
            <li>tathaiva karmabhir veṣṭā phalārthaṃ cittavāsanā || 5,18.44 ||</li>
          </ul>
        </li>
        <li class="verse" id="v5,18-45">
          <ul class="padas">
            <li>na cātra vāsanākālaṃ kiñ cic cittam avasthitam |</li>
            <li>avastutvāc ca santānaḥ karmabhinaiva vāsyate || 5,18.45 ||<span class="pb rich-text" data-page="496">(p.496)</span><br class="pb-br rich-text"/></li>
          </ul>
        </li>
        <li class="verse" id="v5,18-46">
          <ul class="padas">
            <li>tatpāramparyajāte 'pi bhuñjāne karmaṇaḥ phalam |</li>
            <li>tādātmyena vinā spaṣṭau kṛtanāśākṛtāgamau || 5,18.46 ||</li>
          </ul>
        </li>
        <li class="verse" id="v5,18-47">
          <ul class="padas">
            <li>santānāntarajebhyaś ca yo hetuphalabhāvataḥ |</li>
            <li>viśeṣaḥ so 'pi dussādhaḥ, parihāro na cānayoḥ || 5,18.47 ||</li>
          </ul>
        </li>
        <li class="verse" id="v5,18-48">
          <ul class="padas">
            <li>tasminn asaty api brūyāḥ parihāraṃ tvam anyathā |</li>
            <li>samānapṛthivīvāsajñānatvādyaviśeṣataḥ || 5,18.48 ||</li>
          </ul>
        </li>
        <li class="verse" id="v5,18-49">
          <ul class="padas">
            <li>samāna iti nāpy etadekatvānugamād vinā |</li>
            <li>tena yaccittajaṃ tasya santāna iti vo mṛṣā || 5,18.49 ||</li>
          </ul>
        </li>
        <li class="verse" id="v5,18-50">
          <ul class="padas">
            <li>na hi yacchabdatacchabdau vartete bhinnavastuni |</li>
            <li>tenaikātmakataiṣṭavyā tatsantānātmavādibhiḥ || 5,18.50 ||<span class="pb rich-text" data-page="497">(p.497)</span><br class="pb-br rich-text"/></li>
          </ul>
        </li>
        <li class="verse" id="v5,18-51">
          <ul class="padas">
            <li>nanv anyatvaṃ vidanto 'pi putrādiphalasiddhaye |</li>
            <li>pravartante yathā tadvajjñānasantānino 'pi naḥ || 5,18.51 ||</li>
          </ul>
        </li>
        <li class="verse" id="v5,18-52">
          <ul class="padas">
            <li>anyatve ca samāne 'pi yathā vaṃśāntarodbhavāḥ |</li>
            <li>na labhante phalaṃ tadvat santānāntarajāḥ kṣaṇāḥ || 5,18.52 ||</li>
          </ul>
        </li>
        <li class="verse" id="v5,18-53">
          <ul class="padas">
            <li>na tāvad buddhir atraivam, api cātmaphalecchayā |</li>
            <li>putrādibharaṇe vṛttiḥ syāt tad apy atra nāsti te || 5,18.53 ||</li>
          </ul>
        </li>
        <li class="verse" id="v5,18-54">
          <ul class="padas">
            <li>phalāntaram anuddiśya na ca putrādi bibhrati |</li>
            <li>vinaṣṭasya tu nātmīyasantānabharaṇāt phalam || 5,18.54 ||</li>
          </ul>
        </li>
        <li class="verse" id="v5,18-55">
          <ul class="padas">
            <li>yas tv anenaiva mārgeṇa phalāntaram apīcchati |</li>
            <li>svasantānyantarair bhogyaṃ tatsantānāny upakārakam || 5,18.55 ||</li>
          </ul>
        </li>
        <li class="verse" id="v5,18-56">
          <ul class="padas">
            <li>anavasthedṛśī tasya svopabhogād ṛte bhavet |</li>
            <li>naiva hy anyo 'pi santānī kaś cit tasyātmavanmataḥ || 5,18.56 ||<span class="pb rich-text" data-page="498">(p.498)</span><br class="pb-br rich-text"/></li>
          </ul>
        </li>
        <li class="verse" id="v5,18-57">
          <ul class="padas">
            <li>yāvad yāvac ca dūrasthe santānini phalaṃ bhavet |</li>
            <li>tāvat tāvac ca tannaśyet sutarāṃ viprakarṣataḥ || 5,18.57 ||</li>
          </ul>
        </li>
        <li class="verse" id="v5,18-58">
          <ul class="padas">
            <li>bharaṇaṃ yadapatyānāṃ tiryagādiṣu dṛśyate |</li>
            <li>ajñānaṃ śaraṇaṃ tatra prājñānāṃ tu na yujyate || 5,18.58 ||</li>
          </ul>
        </li>
        <li class="verse" id="v5,18-59">
          <ul class="padas">
            <li>dehāntare ca buddhīnāṃ sañcāro nopapadyate |</li>
            <li>pūrvadehād bahir bhāvo na ca tāsāṃ pratīyate || 5,18.59 ||</li>
          </ul>
        </li>
        <li class="verse" id="v5,18-60">
          <ul class="padas">
            <li>vāyunā preryamāṇaṃ hi jvālādyanyatra sañcaret |</li>
            <li>buddheḥ kāraṇadeśāt tu preraṇaṃ nāsti kena cit || 5,18.60 ||</li>
          </ul>
        </li>
        <li class="verse" id="v5,18-61">
          <ul class="padas">
            <li>amūrtatvāt svayaṃ nāsāvutplutyā 'nyatra gacchati |</li>
            <li>jīvaddehe 'pi tenāsyā gamanaṃ nopapadyate || 5,18.61 ||</li>
          </ul>
        </li>
        <li class="verse" id="v5,18-62">
          <ul class="padas">
            <li>antarābhavadehas tu niṣiddho vindhyavāsinā |</li>
            <li>tadastitve pramāṇaṃ hi na kiñ cid avagamyate || 5,18.62 ||</li>
          </ul>
        </li>
        <li class="verse" id="v5,18-63">
          <ul class="padas">
            <li>sahasā jāyate tac ca sahasaiva vinaśyati |</li>
            <li>sūkṣmarūpādiyuktaṃ cety utprekṣāmātram eva tat || 5,18.63 ||<span class="pb rich-text" data-page="499">(p.499)</span><br class="pb-br rich-text"/></li>
          </ul>
        </li>
        <li class="verse" id="v5,18-64">
          <ul class="padas">
            <li>saty api jñānasañcāras tatra syān niṣpramāṇakaḥ |</li>
            <li>tena cānyaśarīreṣu punarnikṣepakalpanā || 5,18.64 ||</li>
          </ul>
        </li>
        <li class="verse" id="v5,18-65">
          <ul class="padas">
            <li>kalalādiṣu vijñānam astīty etac ca sāhasam |</li>
            <li>asañjātendriyatvād dhi na tatrārtho 'vagamyate || 5,18.65 ||</li>
          </ul>
        </li>
        <li class="verse" id="v5,18-66">
          <ul class="padas">
            <li>na cārthāvagater anyad rūpaṃ jñānasya yujyate |</li>
            <li>mūrcchādāv api tenāsya sadbhāvo nopapadyate || 5,18.66 ||</li>
          </ul>
        </li>
        <li class="verse" id="v5,18-67">
          <ul class="padas">
            <li>na cāpi śaktirūpeṇa tadā dhīr avatiṣṭhate |</li>
            <li>nirāśrayatvāc chaktīnāṃ sthitir na hy avakalpate || 5,18.67 ||</li>
          </ul>
        </li>
        <li class="verse" id="v5,18-68">
          <ul class="padas">
            <li>yadi bhūtendriyādhārā jñānaśaktir bhavet tataḥ |</li>
            <li>tac caitanyaṃ prasajyeta na ca janmāntaraṃ bhavet || 5,18.68 ||</li>
          </ul>
        </li>
        <li class="verse" id="v5,18-69">
          <ul class="padas">
            <li>pariṇāmavivekādyaiḥ śaktyabhivyaktyanugrahāt |</li>
            <li>tebhya eva bhaved buddhir na buddhyantarapūrvikā || 5,18.69 ||<span class="pb rich-text" data-page="500">(p.500)</span><br class="pb-br rich-text"/></li>
          </ul>
        </li>
        <li class="verse" id="v5,18-70">
          <ul class="padas">
            <li>tathaivottarakāle 'pi pūrvabuddher yad ucyate |</li>
            <li>buddhyantaraprasūtatvaṃ dṛṣṭānto 'tra na vidyate || 5,18.70 ||</li>
          </ul>
        </li>
        <li class="verse" id="v5,18-71">
          <ul class="padas">
            <li>athādhāravinirmuktā śaktiḥ syāt kalalādiṣu |</li>
            <li>paścād vijñānasiddhyartham ātmā śaktyabhidho bhavet || 5,18.71 ||</li>
          </ul>
        </li>
        <li class="verse" id="v5,18-72">
          <ul class="padas">
            <li>śaktyādhāraprakḷptau vā nātmano 'nyaḥ prakalpyate |</li>
            <li>jvālābudbudavad vṛttir na cādhārād dhiyām || 5,18.72 ||</li>
          </ul>
        </li>
        <li class="verse" id="v5,18-73">
          <ul class="padas">
            <li>jñānaśaktisvabhāvo 'to nityaḥ sarvagataḥ pumān |</li>
            <li>dehāntarakṣamaḥ kalpyaḥ so 'gacchann eva yokṣyate || 5,18.73 ||<span class="pb rich-text" data-page="501">(p.501)</span><br class="pb-br rich-text"/></li>
          </ul>
        </li>
        <li class="verse" id="v5,18-74">
          <ul class="padas">
            <li>yajamānatvam apy ātmā sakriyatvāt prapadyate |</li>
            <li>na parispanda evaikaḥ kriyā naḥ kaṇabhojivat || 5,18.74 ||</li>
          </ul>
        </li>
        <li class="verse" id="v5,18-75">
          <ul class="padas">
            <li>na ca svasamavetaiva kartṛbhiḥ kriyate kriyā |</li>
            <li>kriyā dhātvarthamātraṃ syād anyādhāre 'pi kartṛtā || 5,18.75 ||</li>
          </ul>
        </li>
        <li class="verse" id="v5,18-76">
          <ul class="padas">
            <li>sattājñānādirūpāṇāṃ kartā tāvat svayaṃ pumān |</li>
            <li>yo 'pi bhūtaparispandas tatrādhiṣṭānato bhavet || 5,18.76 ||</li>
          </ul>
        </li>
        <li class="verse" id="v5,18-77">
          <ul class="padas">
            <li>taduddeśapravṛtteś ca yā yā dehendriyaiḥ kriyā |</li>
            <li>kriyate puruṣeṇaiva sā sā sarvā kṛtocyate || 5,18.77 ||</li>
          </ul>
        </li>
        <li class="verse" id="v5,18-78">
          <ul class="padas">
            <li>naiva hy eṣāṃ pravṛttiḥ syāt puruṣeṇāparigrahe |</li>
            <li>asvātantryād ato naiṣāṃ parispande 'pi kartṛtā || 5,18.78 ||<span class="pb rich-text" data-page="502">(p.502)</span><br class="pb-br rich-text"/></li>
          </ul>
        </li>
        <li class="verse" id="v5,18-79">
          <ul class="padas">
            <li>tatkarmopārjitaiś cetaiḥ kriyamāṇeṣu karmasu |</li>
            <li>kartṛtā yajamānānām ṛtvikparaśukarmavat || 5,18.79 ||</li>
          </ul>
        </li>
        <li class="verse" id="v5,18-80">
          <ul class="padas">
            <li>yathā parikrayāmnānād ṛtvigdvārā kriyeṣyate |</li>
            <li>gamanādividhes tadvad bhūtadvāratvam āśritam || 5,18.80 ||</li>
          </ul>
        </li>
        <li class="verse" id="v5,18-81">
          <ul class="padas">
            <li>krayo yathātmano nāsti gamanādi tathaiva hi |</li>
            <li>vidhīyate ca tenātra paradvārāsya kartṛtā || 5,18.81 ||</li>
          </ul>
        </li>
        <li class="verse" id="v5,18-82">
          <ul class="padas">
            <li>yathā vā devadattasya cchedane kāṣṭhasaṃśrite |</li>
            <li>kartṛtvam evaṃ puṃsaḥ syāc charīragamanādiṣu || 5,18.82 ||</li>
          </ul>
        </li>
        <li class="verse" id="v5,18-83">
          <ul class="padas">
            <li>vyāpārāntaratas tatra kartṛtvaṃ ced ihāpi naḥ |</li>
            <li>saṅkalpasattvavattvābhyāṃ pumāniṣṭaḥ prayojakaḥ || 5,18.83 ||</li>
          </ul>
        </li>
        <li class="verse" id="v5,18-84">
          <ul class="padas">
            <li>sādhāraṇyena kartṛtvaṃ sattvavattvena karmasu |</li>
            <li>saṅkalpanaiḥ punarbhedāt pratikarmāsya kartṛtā || 5,18.84 ||<span class="pb rich-text" data-page="503">(p.503)</span><br class="pb-br rich-text"/></li>
          </ul>
        </li>
        <li class="verse" id="v5,18-85">
          <ul class="padas">
            <li>na ca sarvatra tulyatvaṃ syāt prayojakakarmaṇām |</li>
            <li>calanena hy asiṃ yoddhā prayuṅkte cchedanaṃ prati || 5,18.85 ||</li>
          </ul>
        </li>
        <li class="verse" id="v5,18-86">
          <ul class="padas">
            <li>senāpatis tu vācaiva bhṛtyānāṃ viniyojakaḥ |</li>
            <li>rājā sannidhimātreṇa viniyuṅkte kadā cana || 5,18.86 ||</li>
          </ul>
        </li>
        <li class="verse" id="v5,18-87">
          <ul class="padas">
            <li>tasmād acalato 'pi syāc calane kartṛtātmanaḥ |</li>
            <li>yathaivābhidyamānasya devadattasya bhettṛtā || 5,18.87 ||</li>
          </ul>
        </li>
        <li class="verse" id="v5,18-88">
          <ul class="padas">
            <li>karmāntarair yadā dānaṃ svavyāpāraḥ sa eva vā |</li>
            <li>bhūtakriyāsu puṃsaḥ syāt, tāni bhūtāntaraiḥ punaḥ || 5,18.88 ||</li>
          </ul>
        </li>
        <li class="verse" id="v5,18-89">
          <ul class="padas">
            <li>tāni bhūtāntarebhyaś cety evamādir na vidyate |</li>
            <li>karmakṣayāt tv anātmīyaiḥ kṛtaṃ karma na limpati || 5,18.89 ||</li>
          </ul>
        </li>
        <li class="verse" id="v5,18-90">
          <ul class="padas">
            <li>anvārambhaṇamānādāvaudumbaryādivarttini |</li>
            <li>svarūpāsambhavād yaṣṭuḥ śarīreṇaiva kartṛtā || 5,18.90 ||<span class="pb rich-text" data-page="504">(p.504)</span><br class="pb-br rich-text"/></li>
          </ul>
        </li>
        <li class="verse" id="v5,18-91">
          <ul class="padas">
            <li>tasmād yathākṛtau śāstraṃ pravṛttaṃ vyaktim āśrayet |</li>
            <li>tathā puṃsi pravṛttasya bhūtendriyasamāśrayaḥ || 5,18.91 ||</li>
          </ul>
        </li>
        <li class="verse" id="v5,18-92">
          <ul class="padas">
            <li>parair abhigatān pūrvam ātmahetun nirasyati |</li>
            <li>nety etāvad avacchedyam, vidharmāṇa ime yataḥ || 5,18.92 ||</li>
          </ul>
        </li>
        <li class="verse" id="v5,18-93">
          <ul class="padas">
            <li>athāvasthāntaraṃ tatra tathā mṛtyur apīṣyatām | 5,18.93 ||</li>
          </ul>
        </li>
        <li class="verse" id="v5,18-94">
          <ul class="padas">
            <li>etāvan iha bhedaḥ syāc charīre dṛḍha eva yā |</li>
            <li>prāṇādyapagatis tatra nimittaṃ na pratīyate || 5,18.94 ||</li>
          </ul>
        </li>
        <li class="verse" id="v5,18-95">
          <ul class="padas">
            <li>guṇo dravyavināśād vā vināśam upagacchati |</li>
            <li>guṇāntaropapātād vā tasmād utkṛtya nāśyate || 5,18.95 ||</li>
          </ul>
        </li>
        <li class="verse" id="v5,18-96">
          <ul class="padas">
            <li>na tāvat tad dvayaṃ mṛtyau sarvasyaivopalabhyate |</li>
            <li>avinaṣṭaśarīrasya prāṇādiś cāpagacchati || 5,18.96 ||<span class="pb rich-text" data-page="505">(p.505)</span><br class="pb-br rich-text"/></li>
          </ul>
        </li>
        <li class="verse" id="v5,18-97">
          <ul class="padas">
            <li>tasmān na dehadharmatvaṃ prāṇāder iti gamyate |</li>
            <li>tasmin dṛṣṭe 'py asadbhāvāt sragvilepanagandhavat || 5,18.97 ||</li>
          </ul>
        </li>
        <li class="verse" id="v5,18-98">
          <ul class="padas">
            <li>bahirvṛttitvam apy asti prāṇāder iti gamyate |</li>
            <li>parendriyaiḥ, sukhādis tu nāntaratvāt pratīyate || 5,18.98 ||</li>
          </ul>
        </li>
        <li class="verse" id="v5,18-99">
          <ul class="padas">
            <li>prahṛṣṭavadanatvādiliṅgagamyaṃ sadaiva hi |</li>
            <li>antaḥsthiter na dṛṣṭiś cet, pāṭite 'py anupagrahāt || 5,18.99 ||</li>
          </ul>
        </li>
        <li class="verse" id="v5,18-100">
          <ul class="padas">
            <li>antaḥśarīre rūpādi pāṭitasyopalabhyate |</li>
            <li>na sukhādiḥ, ago 'syāsau na manobuddhivad guṇaḥ || 5,18.100 ||</li>
          </ul>
        </li>
        <li class="verse" id="v5,18-101">
          <ul class="padas">
            <li>guṇatvād āśritatvaṃ hi sukhādeḥ syād rasādivat |</li>
            <li>ya āśritaḥ sa ātmā,  5,18.101 ||<span class="pb rich-text" data-page="506">(p.506)</span><br class="pb-br rich-text"/>  iti bruvāṇasyaitaduttaram ||</li>
          </ul>
        </li>
        <li class="verse" id="v5,18-102">
          <ul class="padas">
            <li>puṇānāṃ paratantratvāt guṇavān anumīyate |</li>
            <li>siddhe guṇatve tat tv asmān pratyasiddhaṃ sukhādiṣu || 5,18.102 ||</li>
          </ul>
        </li>
        <li class="verse" id="v5,18-103">
          <ul class="padas">
            <li>bhedena kim upanyastā tulyanyāyecchayā smṛtiḥ |</li>
            <li>ubhayaṃ na hy adṛṣṭe 'rthe vāsanātaś ca siddhyati || 5,18.103 ||</li>
          </ul>
        </li>
        <li class="verse" id="v5,18-104">
          <ul class="padas">
            <li>upalabdhimanāśritya smṛtyaivecchopajāyate |</li>
            <li>upalabdhisamāno 'syāḥ kartā naikāntato bhavet || 5,18.104 ||</li>
          </ul>
        </li>
        <li class="verse" id="v5,18-105">
          <ul class="padas">
            <li>upalabdhyanusāreṇa smṛtyātmā punar iṣyate |</li>
            <li>samānas tena kartāsti tadarthaṃ punar ucyate || 5,18.105 ||</li>
          </ul>
        </li>
        <li class="verse" id="v5,18-106">
          <ul class="padas">
            <li>tatrāpi tu samānāyāṃ santatau vāsanā yataḥ |</li>
            <li>tasmāt saty api bhinnatve smaraṇaṃ vyavatiṣṭate || 5,18.106 ||<span class="pb rich-text" data-page="507">(p.507)</span><br class="pb-br rich-text"/></li>
          </ul>
        </li>
        <li class="verse" id="v5,18-107">
          <ul class="padas">
            <li>hetuṣv evaṃ parokteṣu pratiṣiddheṣu samprati |</li>
            <li>ahampratyayavijñeyaḥ svayamātmopapādyate || 5,18.107 ||</li>
          </ul>
        </li>
        <li class="verse" id="v5,18-108">
          <ul class="padas">
            <li>ahaṃ yāmīty ahaṃśabdaḥ śarīrārthaḥ prayujyate |</li>
            <li>gantṛtvāt tasya, na hy ātmā gamanaṃ pratipadyate || 5,18.108 ||</li>
          </ul>
        </li>
        <li class="verse" id="v5,18-109">
          <ul class="padas">
            <li>smaraṇapratyabhijñāne bhavetāṃ vāsanāvaśāt |</li>
            <li>anyārthaviṣaye, jñātuḥ pratyabhijñā tu durlabhā || 5,18.109 ||</li>
          </ul>
        </li>
        <li class="verse" id="v5,18-110">
          <ul class="padas">
            <li>ahaṃ vedmīty ahaṃ buddhir jñātāram adhigacchati |</li>
            <li>tatra syād jñātṛvijñānaṃ tadādhāro 'tha vā pumān || 5,18.110 ||</li>
          </ul>
        </li>
        <li class="verse" id="v5,18-111">
          <ul class="padas">
            <li>kṛtaṃ bhūtendriyāṇāṃ ca caitanyapratiṣedhanam |</li>
            <li>samastavyastasaṅghātavivekapariṇāminām || 5,18.111 ||</li>
          </ul>
        </li>
        <li class="verse" id="v5,18-112">
          <ul class="padas">
            <li>sāṅkhyādibhiḥ, <span class="pb rich-text" data-page="508">(p.508)</span><br class="pb-br rich-text"/>  aśuddhatvāt saṅghātāt sanniveśataḥ |</li>
            <li>mṛtavac ca śarīratvād bhūtatvād bāhyabhūtavat || 5,18.112 ||</li>
          </ul>
        </li>
        <li class="verse" id="v5,18-113">
          <ul class="padas">
            <li>cetanatve hi sarveṣāṃ na sambandhaḥ parasparam |</li>
            <li>samatvāt, ekacaitanye 'nyasyāṅgatvaṃ virudhyate || 5,18.113 ||</li>
          </ul>
        </li>
        <li class="verse" id="v5,18-114">
          <ul class="padas">
            <li>saṅghātasanniveśau ca na staḥ pārārthyavarjitau |</li>
            <li>bhoktā ca cetanaḥ kaś cid astīty atrāviruddhatā || 5,18.114 ||</li>
          </ul>
        </li>
        <li class="verse" id="v5,18-115">
          <ul class="padas">
            <li>yadi syād jñānamātraṃ ca kṣaṇikaṃ jñātṛ tatra vaḥ |</li>
            <li>na bhavet pratyabhijñānaṃ pūrvajñātari samprati || 5,18.115 ||</li>
          </ul>
        </li>
        <li class="verse" id="v5,18-116">
          <ul class="padas">
            <li>jñātavān aham evedaṃ puredānīṃ ca vedmy aham |<span class="pb rich-text" data-page="509">(p.509)</span><br class="pb-br rich-text"/></li>
            <li>tasya jñānakṣaṇaḥ ko nu viṣayaḥ parikalpyatām || 5,18.116 ||</li>
          </ul>
        </li>
        <li class="verse" id="v5,18-117">
          <ul class="padas">
            <li>pūrvavṛtte hi viṣaye jñātavān iti sambhavet |</li>
            <li>jānāmīti na satyaṃ syān nedānīṃ vetty asau tataḥ || 5,18.117 ||</li>
          </ul>
        </li>
        <li class="verse" id="v5,18-118">
          <ul class="padas">
            <li>yadīdānīntano grāhyo jānāmīty upapadyate |</li>
            <li>jñātavān ity ado 'satyaṃ naivājñāsīdayaṃ yataḥ || 5,18.118 ||</li>
          </ul>
        </li>
        <li class="verse" id="v5,18-119">
          <ul class="padas">
            <li>ubhayagrāhyatāṃ tu dvayam apy anṛtaṃ bhavet |</li>
            <li>na hy etau jñātavantau vā jānīto vādhunā punaḥ || 5,18.119 ||</li>
          </ul>
        </li>
        <li class="verse" id="v5,18-120">
          <ul class="padas">
            <li>santāno na ca tadgrāhyo dvairūpyasyāsambhavāt |</li>
            <li>jñātavān na hy asau pūrvam avastutvān na vādhunā || 5,18.120 ||</li>
          </ul>
        </li>
        <li class="verse" id="v5,18-121">
          <ul class="padas">
            <li>sāmānyaṃ na ca kiñ cit te jñātṛ pūrvāparakṣaṇe |</li>
            <li>sādṛśyāt pratyabhijñā cen na syād asadṛśeṣu sā || 5,18.121 ||</li>
          </ul>
        </li>
        <li class="verse" id="v5,18-122">
          <ul class="padas">
            <li>gām ahaṃ jñātavān pūrvam aśvaṃ jānāmy ahaṃ punaḥ |</li>
            <li>atha jñātṛtvasāmānyaṃ tat syād dehāntareṣv api || 5,18.122 ||</li>
          </ul>
        </li>
        <li class="verse" id="v5,18-123">
          <ul class="padas">
            <li>tatra sarveṇa vijñāte bhaved aham iti smṛtiḥ |</li>
            <li>ekasantānaje cāpi sa iti syāt kṣaṇe matiḥ || 5,18.123 ||</li>
          </ul>
        </li>
        <li class="verse" id="v5,18-124">
          <ul class="padas">
            <li>yathā dehāntarajñāne ghaṭādau vā bahiḥ sthite |<span class="pb rich-text" data-page="510">(p.510)</span><br class="pb-br rich-text"/></li>
            <li>jñātari pratyabhijñāṃ ca vāsanā kartum arhati || 5,18.124 ||</li>
          </ul>
        </li>
        <li class="verse" id="v5,18-125">
          <ul class="padas">
            <li>nātasmin sa iti jñānaṃ na hy asau bhrāntikāraṇam |</li>
            <li>na cāhampratyayo bhrāntir iṣṭo bādhakavarjanāt || 5,18.125 ||</li>
          </ul>
        </li>
        <li class="verse" id="v5,18-126">
          <ul class="padas">
            <li>jñātur anyaś ca viṣayas tasya na syāt svabhāvataḥ |</li>
            <li>ahaṃ pratyayavijñeyo jñātā naḥ sarvadaiva hi || 5,18.126 ||</li>
          </ul>
        </li>
        <li class="verse" id="v5,18-127">
          <ul class="padas">
            <li>guruḥ sthūlaḥ kṛśo vāham iti dehe 'pi yā matiḥ |</li>
            <li>bhrāntiḥ sā, bhedarūpaṃ hi guru me tad itīṣyate || 5,18.127 ||</li>
          </ul>
        </li>
        <li class="verse" id="v5,18-128">
          <ul class="padas">
            <li>idaṃ mamedṛśaṃ cakṣurmano me bhrāntam ity api |</li>
            <li>indriyeṣv api bhedena vyavahāraś ca dṛśyate || 5,18.128 ||</li>
          </ul>
        </li>
        <li class="verse" id="v5,18-129">
          <ul class="padas">
            <li>ajñātṛtvasya siddhatvād virodhād bhedavaty api |</li>
            <li>pratyāsattinimittas tu syād abhedamatir bhramaḥ || 5,18.129 ||<span class="pb rich-text" data-page="511">(p.511)</span><br class="pb-br rich-text"/></li>
          </ul>
        </li>
        <li class="verse" id="v5,18-130">
          <ul class="padas">
            <li>mamātmeti matibhedavyapadeśena yātmanaḥ |</li>
            <li>tatrāvasthātmanā bhedaṃ jñānasyāśritya kalpanā || 5,18.130 ||</li>
          </ul>
        </li>
        <li class="verse" id="v5,18-131">
          <ul class="padas">
            <li>mametyetasya mukhyārtho nātmano 'nyaḥ pratīyate |</li>
            <li>tenāsau bhedahetuḥ syād, bhedaś ca jñānahetukaḥ || 5,18.131 ||</li>
          </ul>
        </li>
        <li class="verse" id="v5,18-132">
          <ul class="padas">
            <li>ye cehājñātanānātvās teṣāṃ deheṣv ahaṃ matiḥ |</li>
            <li>tatrāpy ātmābhimānenety ahambuddhir dhruvātmani || 5,18.132 ||</li>
          </ul>
        </li>
        <li class="verse" id="v5,18-133">
          <ul class="padas">
            <li>ye tu vijñātanānātvās te deheṣv anahaṃkṛtāḥ |</li>
            <li>jānāmy aham itīdaṃ tu jñānaṃ naiva nivarttate || 5,18.133 ||<span class="pb rich-text" data-page="512">(p.512)</span><br class="pb-br rich-text"/></li>
          </ul>
        </li>
        <li class="verse" id="v5,18-134">
          <ul class="padas">
            <li>tannivṛttau na teṣāṃ syād dhyānaṃ śiṣyopadeśane |</li>
            <li>pravṛttir dṛśyate sā ca, tenātmā taiḥ pratīyate || 5,18.134 ||</li>
          </ul>
        </li>
        <li class="verse" id="v5,18-135">
          <ul class="padas">
            <li>śāstrādavardhavijñāte yady ahaṃ jñātavān iti |</li>
            <li>nāvagacchet tataḥ sarvaḥ pravartetāditaḥ punaḥ || 5,18.135 ||</li>
          </ul>
        </li>
        <li class="verse" id="v5,18-136">
          <ul class="padas">
            <li>tenāsmāt pratyabhijñānāt sarvalokāvadhāritāt |</li>
            <li>nairātmyavādabādhaḥ syāt, ete ca pratihetavaḥ || 5,18.136 ||</li>
          </ul>
        </li>
        <li class="verse" id="v5,18-137">
          <ul class="padas">
            <li>hyastanāhammatigrāhyo jñātādyāpy anuvarttate |</li>
            <li>ahaṃpratyayagamyatvād idānīntaboddhṛvat || 5,18.137 ||</li>
          </ul>
        </li>
        <li class="verse" id="v5,18-138">
          <ul class="padas">
            <li>eṣa vā hyo bhavej jñātā jñātṛtvāt tat eva vā |</li>
            <li>hyastanajñātṛvat, teṣāṃ pratyayānāṃ ca sādhyatā || 5,18.138 ||</li>
          </ul>
        </li>
        <li class="verse" id="v5,18-139">
          <ul class="padas">
            <li>ekasantānasambandhijñātrahampratyayatvataḥ |</li>
            <li>hyastanādyatanāḥ save tulyārthaś caikabuddhivat || 5,18.139 ||</li>
          </ul>
        </li>
        <li class="verse" id="v5,18-140">
          <ul class="padas">
            <li>vedādevātmanāstitvaṃ yo nāma pratipadyate |</li>
            <li>virodhaṃ vātmanā brūyāt taṃ prati brāhmaṇābhidhā || 5,18.140 ||<span class="pb rich-text" data-page="513">(p.513)</span><br class="pb-br rich-text"/></li>
          </ul>
        </li>
        <li class="verse" id="v5,18-141">
          <ul class="padas">
            <li>anyathānupapatteś ca vidhinātmanyapekṣite |</li>
            <li>astitvadyotanād etair arthākṣiptasamarthanam || 5,18.141 ||</li>
          </ul>
        </li>
        <li class="verse" id="v5,18-142">
          <ul class="padas">
            <li>śāntāyāṃ vācyaśaktāyām ātmā kena prakāśyate |</li>
            <li>ātmanaiva prakāśyo 'yam ātmā jyotir itīritam || 5,18.142 ||</li>
          </ul>
        </li>
        <li class="verse" id="v5,18-143">
          <ul class="padas">
            <li>agrāhya iti sāmānyāt sarveṇeti pratīyate |</li>
            <li>ātmajyotiṣṭvavacanāt parair ity avatiṣṭhate || 5,18.143 ||</li>
          </ul>
        </li>
        <li class="verse" id="v5,18-144">
          <ul class="padas">
            <li>arthād evārthabuddhir yā sā śuddhaivopamocyate |</li>
            <li>sādṛśyabodhanaṃ śabdair upamānāgamau punaḥ || 5,18.144 ||<span class="pb rich-text" data-page="514">(p.514)</span><br class="pb-br rich-text"/></li>
          </ul>
        </li>
        <li class="verse" id="v5,18-145">
          <ul class="padas">
            <li>ātmajñānāvinābhūtadṛṣṭaceṣṭānirūpaṇāt |</li>
            <li>pareṣām ātmavijñānam anumānād udāhṛtam || 5,18.145 ||</li>
          </ul>
        </li>
        <li class="verse" id="v5,18-146">
          <ul class="padas">
            <li>sadasannāśyanāśātmaparikīrtanam ūḍhayā |</li>
            <li>coditaḥ pūrvapakṣo 'yam iti siddhāntam abravīt || 5,18.146 ||</li>
          </ul>
        </li>
        <li class="verse" id="v5,18-147">
          <ul class="padas">
            <li>avināśī svarūpeṇa puruṣo yā tu nāśitā |</li>
            <li>mātrāṇāṃ sā 'dhikārāṇām, bhūtādīnām asaṃjñitā || 5,18.147 ||<span class="pb rich-text" data-page="515">(p.515)</span><br class="pb-br rich-text"/></li>
          </ul>
        </li>
        <li class="verse" id="v5,18-148">
          <ul class="padas">
            <li>ity āha nāsti kyanirākariṣṇur ātmāstitāṃ bhāṣyakṛdatra yuktyā |</li>
            <li>dṛḍhatvam etadviṣayaś ca bodhaḥ prayāti vedāntaniṣevaṇena || 5,18.148 ||</li>
          </ul>
        </li>
      </ul>
      <h1 id="6_śabdanityatādhikaraṇa_SNA">§ 6 śabdanityatādhikaraṇa SNA</h1>
      <ul class="verses">
        <li class="verse" id="v6-1">
          <ul class="padas">
            <li>yady anityatvapakṣe 'pi śabdād artho 'vagamyate |</li>
            <li>anādir vyavahāraś ca nityatvaṃ kiṃ nu sādhyate || 6.1 ||</li>
          </ul>
        </li>
        <li class="verse" id="v6-2">
          <ul class="padas">
            <li>satyam icchanti te 'py evaṃ nyāyas tatra parīkṣyate |</li>
            <li>na parābhyupagatyaiva prāmāṇyam avatiṣṭhate || 6.2 ||</li>
          </ul>
        </li>
        <li class="verse" id="v6-3">
          <ul class="padas">
            <li>yadā hi kṣaṇikaḥ śabdo na śakto 'rthāvadhāraṇe |</li>
            <li>yuktyāvadhāryate tatra nirmalā vedadhīr bhavet || 6.3 ||<span class="pb rich-text" data-page="516">(p.516)</span><br class="pb-br rich-text"/></li>
          </ul>
        </li>
        <li class="verse" id="v6-4">
          <ul class="padas">
            <li>nirmūlair api vijñānair dṛṣṭārtheṣu bhaved gatiḥ |</li>
            <li>śrutimātrāśrayatvāt tu dharmo dauḥsthityam āśritaḥ || 6.4 ||</li>
          </ul>
        </li>
        <li class="verse" id="v6-5">
          <ul class="padas">
            <li>anādivyavahāratvam ādimad vastusaṃśrayam |</li>
            <li>pratyākhyeyam, ghaṭatvādijātau vyaktibhramo hi saḥ || 6.5 ||</li>
          </ul>
        </li>
        <li class="verse" id="v6-6">
          <ul class="padas">
            <li>sthite kūṭasthanityatve vyavahārasya nityatā |</li>
            <li>kūṭasthena vinaitena na tasyālambanaṃ bhavet || 6.6 ||</li>
          </ul>
        </li>
        <li class="verse" id="v6-7">
          <ul class="padas">
            <li>prasiddhatvād ṛte sarvo vyavahāro hi neṣyate |</li>
            <li>tasmād vedapramāṇārthaṃ nityatvam iha sādhyate || 6.7 ||</li>
          </ul>
        </li>
        <li class="verse" id="v6-8">
          <ul class="padas">
            <li>parasparāvinābhāvād anityakṛtakatvayoḥ |</li>
            <li>kāraṇaṃ dvayasiddhyarthaṃ kiñ cit kasya cid ucyate || 6.8 ||<span class="pb rich-text" data-page="517">(p.517)</span><br class="pb-br rich-text"/></li>
          </ul>
        </li>
        <li class="verse" id="v6-9">
          <ul class="padas">
            <li>nānādeśāvagamyatvād yugapat tulyabuddhibhiḥ |</li>
            <li>asmābhiḥ, kṛtakaḥ śabdo bhaved akṣaralekhyavat || 6.9 ||</li>
          </ul>
        </li>
        <li class="verse" id="v6-10">
          <ul class="padas">
            <li>yaugapadyopalambhād vā bhedo bhedāc ca kāryatā |</li>
            <li>avibhutve hi yugapannaiko nānāvagamyate || 6.10 ||</li>
          </ul>
        </li>
        <li class="verse" id="v6-11">
          <ul class="padas">
            <li>kārtyena cāvagamyatvād ekadeśe ghaṭādivat |</li>
            <li>śabdasyāvibhūtā, tasmād anyatāsya mukhāntare || 6.11 ||</li>
          </ul>
        </li>
        <li class="verse" id="v6-12">
          <ul class="padas">
            <li>ekaḥ sann ekadeśastho yadaikena prayujyate |</li>
            <li>tadā vaktrantare na syād ekavaktṛmukhādivat || 6.12 ||<span class="pb rich-text" data-page="518">(p.518)</span><br class="pb-br rich-text"/></li>
          </ul>
        </li>
        <li class="verse" id="v6-13">
          <ul class="padas">
            <li>kāryatve syāt kriyābhedāt phalabhedaḥ pratikriyam |</li>
            <li>tenaikabuddhiḥ sādṛśyāt sphuṭe 'nyatve 'vakalpate || 6.13 ||</li>
          </ul>
        </li>
        <li class="verse" id="v6-14">
          <ul class="padas">
            <li>nityatve tv ekabuddheḥ syān na kiñ cid bhrāntikāraṇam |</li>
            <li>kāmaṃ deśā iti nyāyāt tac caikatvaṃ viruddhyate || 6.14 ||</li>
          </ul>
        </li>
        <li class="verse" id="v6-15">
          <ul class="padas">
            <li>na ca vyañjakabhedena deśabhedopalambhanam |</li>
            <li>pradīpair bhinnadeśasthair na bhinno vyajyate ghaṭaḥ || 6.15 ||</li>
          </ul>
        </li>
        <li class="verse" id="v6-16">
          <ul class="padas">
            <li>vyomānavayavaṃ caiṣāṃ dhvanīnām āśrayo matam |<span class="pb rich-text" data-page="519">(p.519)</span><br class="pb-br rich-text"/></li>
            <li>savyaṅgyānām ataḥ sarvair vyaktir ekatra te bhavet || 6.16 ||</li>
          </ul>
        </li>
        <li class="verse" id="v6-17">
          <ul class="padas">
            <li>vastvantaravikāryatvāt smṛtisādṛśyasādhitāt |</li>
            <li>ikārāder anityatvaṃ dadhikṣīraguḍādivat || 6.17 ||</li>
          </ul>
        </li>
        <li class="verse" id="v6-18">
          <ul class="padas">
            <li>hetuvṛddhyanusāritvāt kāryatāsya ghaṭādivat |</li>
            <li>na hi dīpasahasre 'pi vyañjake varddhate ghaṭaḥ || 6.18 ||</li>
          </ul>
        </li>
        <li class="verse" id="v6-19">
          <ul class="padas">
            <li>anaikāntikatā tāvaddhetūnām iha kathyate |</li>
            <li>prayatnānantarā dṛṣṭir nitye 'pi na viruddhyate || 6.19 ||</li>
          </ul>
        </li>
        <li class="verse" id="v6-20">
          <ul class="padas">
            <li>tasmāt tatraiva dṛṣṭatvād anyatrādṛṣṭakalpanā |<span class="pb rich-text" data-page="520">(p.520)</span><br class="pb-br rich-text"/></li>
            <li>prāgūrdhvānupalabdho ced dhetutvena vivakṣite || 6.20 ||</li>
          </ul>
        </li>
        <li class="verse" id="v6-21">
          <ul class="padas">
            <li>jātyaulūkyasya, sāṃkhyasya caitanyenātmavartinā |</li>
            <li>śākyasyāpi tv anaikāntaḥ kṣaṇikavyatirekibhiḥ || 6.21 ||</li>
          </ul>
        </li>
        <li class="verse" id="v6-22">
          <ul class="padas">
            <li>pratisaṃkhyāpratisaṃkhyānirodhavyom abhistribhiḥ |</li>
            <li>buddhipūrvaṃ vināśe hi pratisaṃkhyānirodhadhīḥ || 6.22 ||</li>
          </ul>
        </li>
        <li class="verse" id="v6-23">
          <ul class="padas">
            <li>abuddhipūrvakas teṣāṃ nirodho 'pratisaṃkhyayā |</li>
            <li>tau ca dvāv apy anāśitvād iṣṭāvakṛtakāv api || 6.23 ||</li>
          </ul>
        </li>
        <li class="verse" id="v6-24">
          <ul class="padas">
            <li>āhuḥ svabhāvasiddhaṃ hi te vināśam ahetukam |</li>
            <li>hetur yasya vināśo 'pi tasya dṛṣṭo 'ṅkurādivat || 6.24 ||</li>
          </ul>
        </li>
        <li class="verse" id="v6-25">
          <ul class="padas">
            <li>vināśasya vināśas tu nāsti tasmād akṛtrimaḥ |<span class="pb rich-text" data-page="521">(p.521)</span><br class="pb-br rich-text"/></li>
            <li>bhavati hy agnisambandhāt kāṣṭād aṅgārasantatiḥ || 6.25 ||</li>
          </ul>
        </li>
        <li class="verse" id="v6-26">
          <ul class="padas">
            <li>mudgarādihatāc cāpi kapālaṃ jāyatte ghaṭāt |</li>
            <li>svābhāviko vināśas tu jātamātrapratiṣṭitaḥ || 6.26 ||</li>
          </ul>
        </li>
        <li class="verse" id="v6-27">
          <ul class="padas">
            <li>sūkṣmaḥ sadṛśasantānadṛtter anupalakṣitaḥ |</li>
            <li>yadā vilakṣaṇo hetuḥ patet sadṛśasantatau || 6.27 ||</li>
          </ul>
        </li>
        <li class="verse" id="v6-28">
          <ul class="padas">
            <li>vilakṣaṇena kāryeṇa sthūlo 'bhivyajyate tadā |</li>
            <li>tenāsadṛśasantāno hetoḥ sañjāyate yataḥ || 6.28 ||</li>
          </ul>
        </li>
        <li class="verse" id="v6-29">
          <ul class="padas">
            <li>tenaivākriyamāṇo 'pi nāśo 'bhivyajyate sphūṭaḥ |</li>
            <li>sa mudgaraprahārādiprayatnānantarīyakaḥ || 6.29 ||</li>
          </ul>
        </li>
        <li class="verse" id="v6-30">
          <ul class="padas">
            <li>yasmād akṛtako dṛṣṭo, hetuḥ syād vyabhicāryataḥ |</li>
            <li>ākāśam api nityaṃ sad yadā bhūmijalāvṛtam || 6.30 ||</li>
          </ul>
        </li>
        <li class="verse" id="v6-31">
          <ul class="padas">
            <li>vyajyate tadapohena svananotsecanādibhiḥ |</li>
            <li>prayatnānantaraṃ jñānaṃ tadā tatrāpi dṛśyate || 6.31 ||</li>
          </ul>
        </li>
        <li class="verse" id="v6-32">
          <ul class="padas">
            <li>tenānaikāntiko hetur yaduktaṃ tatra darśanāt |</li>
            <li>atha sthagitam apy etad asty evety anumīyate || 6.32 ||<span class="pb rich-text" data-page="522">(p.522)</span><br class="pb-br rich-text"/></li>
          </ul>
        </li>
        <li class="verse" id="v6-33">
          <ul class="padas">
            <li>tirohitānabhivyakteḥ śabdabuddhiprabandhavat |</li>
            <li>śabdasyaivānavasthānād iti hetuṃ vaded yadi || 6.33 ||</li>
          </ul>
        </li>
        <li class="verse" id="v6-34">
          <ul class="padas">
            <li>asthānād ity ayaṃ hetus tadānaikāntiko bhavet |</li>
            <li>ākāśadhīprabandho hi tadā tasmin na tiṣṭati || 6.34 ||</li>
          </ul>
        </li>
        <li class="verse" id="v6-35">
          <ul class="padas">
            <li>tirohitānabhivyakteḥ śabdabuddhiprabandhavat |</li>
            <li>śabdasyaivānavasthanād iti hetuṃ vaded yadi || 6.35 ||</li>
          </ul>
        </li>
        <li class="verse" id="v6-36">
          <ul class="padas">
            <li>asiddha eva vaktavyas tato 'bhivyaktivādinā |</li>
            <li>tadvyāpārakṛtatve 'pi vyaṅgyair mūlodakādibhiḥ || 6.36 ||<span class="pb rich-text" data-page="523">(p.523)</span><br class="pb-br rich-text"/></li>
          </ul>
        </li>
        <li class="verse" id="v6-37">
          <ul class="padas">
            <li>kutakatve 'pi teṣāṃ hi notpattiḥ khananādinā |</li>
            <li>na cāccāraṇato 'nyāsti śabdasyotpādikā kriyā || 6.37 ||</li>
          </ul>
        </li>
        <li class="verse" id="v6-38">
          <ul class="padas">
            <li>nibandharyasatīty evaṃ viśiṣṭe 'pi, tathaiva naḥ |</li>
            <li>abandhāḥ syur yaditeṣām abodho hetvabhāvataḥ || 6.38 ||</li>
          </ul>
        </li>
        <li class="verse" id="v6-39">
          <ul class="padas">
            <li>vyañjakābhāvataḥ śabde 'py abodho badhirādivat |</li>
            <li>tasyaiva vā nibandhṛtve bhaved dhetor asiddhatā || 6.39 ||</li>
          </ul>
        </li>
        <li class="verse" id="v6-40">
          <ul class="padas">
            <li>atha pūrvāparāsattvaṃ hitus tatrāpy asiddhatā |</li>
            <li>sann eva sādhānābhāvāc chabdo naivopalabhyate || 6.40 ||</li>
          </ul>
        </li>
        <li class="verse" id="v6-41">
          <ul class="padas">
            <li>kṣaṇikaṃ sādhanaṃ cāsya buddhir apy anuvartate |</li>
            <li>meghāndhakāraśarvaryā vidyujjanitadṛṣṭivat || 6.41 ||<span class="pb rich-text" data-page="524">(p.524)</span><br class="pb-br rich-text"/></li>
          </ul>
        </li>
        <li class="verse" id="v6-42">
          <ul class="padas">
            <li>yathā ghaṭāder dīpādir abhivyañjaka iṣyate |</li>
            <li>cakṣuṣo'nugrahād evaṃ dhvaniḥ syāc chrītrasaṃskṛteḥ || 6.42 ||</li>
          </ul>
        </li>
        <li class="verse" id="v6-43">
          <ul class="padas">
            <li>na ca paryanuyogo 'tra kenākāreṇa saṃskṛtiḥ |</li>
            <li>utpattāv api tulyatvāc chaktis tatrāpy atīndriyā || 6.43 ||<span class="pb rich-text" data-page="525">(p.525)</span><br class="pb-br rich-text"/></li>
          </ul>
        </li>
        <li class="verse" id="v6-44">
          <ul class="padas">
            <li>nityaṃ kāryānumeyā ca śaktiḥ kim anuyujyate |</li>
            <li>tadbhāvabhāvitāmātraṃ pramāṇaṃ tatra gamyate || 6.44 ||</li>
          </ul>
        </li>
        <li class="verse" id="v6-45">
          <ul class="padas">
            <li>ato 'tīndriyayaivete śaktyā śaktim atīndriyām |</li>
            <li>indriyasyādadhānāḥ syuḥ śabdābhivyaktihetavaḥ || 6.45 ||</li>
          </ul>
        </li>
        <li class="verse" id="v6-46">
          <ul class="padas">
            <li>vyañjako nānyajātiś cet, śrotraṃ śabdasya te katham |</li>
            <li>pārthivānāṃ ghaṭādīnāṃ pradopādiś ca taijasaḥ || 6.46 ||</li>
          </ul>
        </li>
        <li class="verse" id="v6-47">
          <ul class="padas">
            <li>ātmādisamprayoge ca kāryaiḥ syāt tulyajātitā |</li>
            <li>jātir yā kā cid iṣṭā cet sā no 'trāpi bhaviṣyati || 6.47 ||</li>
          </ul>
        </li>
        <li class="verse" id="v6-48">
          <ul class="padas">
            <li>upalabdhinimittāc ca nānyad vyañjakam ucyate |</li>
            <li>tasmād yathopalabdhatvāt sa jātivyañjako bhavet || 6.48 ||</li>
          </ul>
        </li>
        <li class="verse" id="v6-49">
          <ul class="padas">
            <li>tathā tadavinābhāvād vijātīyo bhaviṣyati |<span class="pb rich-text" data-page="526">(p.526)</span><br class="pb-br rich-text"/></li>
            <li>vāyavīyānabhijñatvāt tālvādisthābhimānataḥ || 6.49 ||</li>
          </ul>
        </li>
        <li class="verse" id="v6-50">
          <ul class="padas">
            <li>anabhivyañjakatvārtham āhoparatayor api |</li>
            <li>vāyavīradhiyaivoktaṃ na nūnam iti cottaram || 6.50 ||</li>
          </ul>
        </li>
        <li class="verse" id="v6-51">
          <ul class="padas">
            <li>abhighātavacas taḥ prāgevaṃ gūḍhadhiyāvubhau |</li>
            <li>yadi śabdam itīhāpi tredhābhivyaktisambhavaḥ || 6.51 ||</li>
          </ul>
        </li>
        <li class="verse" id="v6-52">
          <ul class="padas">
            <li>sā hi syāc chabdasaṃskārādindriyasyobhayasya vā |</li>
            <li>tatra sarvaiḥ pratīyeta śabdaḥ saṃskriyate yadi || 6.52 ||</li>
          </ul>
        </li>
        <li class="verse" id="v6-53">
          <ul class="padas">
            <li>nirbhāgasya vibhor na syād ekadeśe hi saṃskriyā |</li>
            <li>na cāsyādhārabhedena saṃskāraniyamo bhavet || 6.53 ||</li>
          </ul>
        </li>
        <li class="verse" id="v6-54">
          <ul class="padas">
            <li>yataḥ śabdo nirādhāro vyomātmādivad eva ca |</li>
            <li>athāpy ākāśam ādhāras tatrānavayave 'sati || 6.54 ||</li>
          </ul>
        </li>
        <li class="verse" id="v6-55">
          <ul class="padas">
            <li>na syāt pradeśasaṃskāraḥ, <span class="pb rich-text" data-page="527">(p.527)</span><br class="pb-br rich-text"/>  kṛtsnaśabdamater api |</li>
            <li>na hi sāmastyarūpeṇa yāvad vyoma vyavasthitaḥ || 6.55 ||</li>
          </ul>
        </li>
        <li class="verse" id="v6-56">
          <ul class="padas">
            <li>śaktyate sakalo boddhum ekadeśena saṃskṛtaḥ |</li>
            <li>ākāśaśrotrapakṣe ca vibhutvāt prāptitulyatā || 6.56 ||</li>
          </ul>
        </li>
        <li class="verse" id="v6-57">
          <ul class="padas">
            <li>dūrabhāve 'pi śabdānām iti jñānaṃ prasajyate |</li>
            <li>śrotrasya caivam ekatvaṃ sarvaprāṇabhṛtāṃ bhavet || 6.57 ||</li>
          </ul>
        </li>
        <li class="verse" id="v6-58">
          <ul class="padas">
            <li>tenaikaśrutivelāyāṃ śṛṇuyuḥ sarva eva te |</li>
            <li>tasyānavayavatvāc ca na dharmādharmasaṃskṛtaḥ || 6.58 ||</li>
          </ul>
        </li>
        <li class="verse" id="v6-59">
          <ul class="padas">
            <li>nabhodeśo bhavec chrotraṃ vyavasthādvayasiddhayate |</li>
            <li>vaiśeṣikādisiddhānteṣv evaṃ tāvat prasajyate || 6.59 ||</li>
          </ul>
        </li>
        <li class="verse" id="v6-60">
          <ul class="padas">
            <li>kāpile 'pi vibhutvena śrotrāder iyam eva dik |</li>
            <li>sakṛc ca saṃskṛtaṃ śrotraṃ sarvaśabdān prabodhayet || 6.60 ||</li>
          </ul>
        </li>
        <li class="verse" id="v6-61">
          <ul class="padas">
            <li>ghaṭāyonmīlitaṃ cakṣuḥ paṭaṃ na hi na budhyate |<span class="pb rich-text" data-page="528">(p.528)</span><br class="pb-br rich-text"/></li>
            <li>etad eva prasaṅktavyaṃ viṣayasyāpi saṃskṛtau || 6.61 ||</li>
          </ul>
        </li>
        <li class="verse" id="v6-62">
          <ul class="padas">
            <li>samānadeśavartitvāt saṃskāro 'py aviśeṣataḥ |</li>
            <li>sthiravāyvapanītyā ca saṃskāro 'sya bhavan bhavet || 6.62 ||</li>
          </ul>
        </li>
        <li class="verse" id="v6-63">
          <ul class="padas">
            <li>dṛṣṭaṃ vāvaraṇāpāye taddeśānyopalambhanam |</li>
            <li>saṃskṛtāsaṃskṛtatve ca śabdaikatve na siddhyataḥ || 6.63 ||</li>
          </ul>
        </li>
        <li class="verse" id="v6-64">
          <ul class="padas">
            <li>ekāvasthābhyupeto vā sarvair jñāyeta vā na vā |</li>
            <li>pratyekābhihitā doṣāḥ syur dvayor api saṃskṛtau || 6.64 ||</li>
          </ul>
        </li>
        <li class="verse" id="v6-65">
          <ul class="padas">
            <li>tena prādeśikaṃ jñānaṃ na kṛtatvād vinā bhaved |</li>
            <li>uttaraṃ śrotrasaṃskārād bhāṣyakāreṇa varṇitam || 6.65 ||</li>
          </ul>
        </li>
        <li class="verse" id="v6-66">
          <ul class="padas">
            <li>tadbhedāt śrutibhedaś ca pratiśrotṛ vyavasthitaḥ |</li>
            <li>nāvaśyaṃ śrotram ākāśam asmābhiś cābhyupeyate || 6.66 ||</li>
          </ul>
        </li>
        <li class="verse" id="v6-67">
          <ul class="padas">
            <li>na cānavayavaṃ vyoma jainasāṃkhyaniṣedhataḥ |<span class="pb rich-text" data-page="529">(p.529)</span><br class="pb-br rich-text"/></li>
            <li>tenākāśaikadeśo vā yad vā vastvantaraṃ bhavet || 6.67 ||</li>
          </ul>
        </li>
        <li class="verse" id="v6-68">
          <ul class="padas">
            <li>kāryārthāpattigamyaṃ naḥ śrotraṃ pratinaraṃ sthiram |</li>
            <li>yady api vyāpi caikaṃ ca tathāpi dhvanisaṃskṛtiḥ || 6.68 ||</li>
          </ul>
        </li>
        <li class="verse" id="v6-69">
          <ul class="padas">
            <li>adhiṣṭhāneṣu sā yasya tacchabdaṃ pratipatsyate |</li>
            <li>athāpīndriyasaṃskāraḥ so 'py adhiṣṭhānadeśataḥ || 6.69 ||</li>
          </ul>
        </li>
        <li class="verse" id="v6-70">
          <ul class="padas">
            <li>śabdaṃ na śroṣyati śrotraṃ tenāsaṃskṛtaśaṣkuli |</li>
            <li>aprāptakarṇadeśatvād dhvaner na śrotrasaṃskriyā || 6.70 ||</li>
          </ul>
        </li>
        <li class="verse" id="v6-71">
          <ul class="padas">
            <li>ato 'dhiṣṭhānabhedena saṃskāraniyamasthitiḥ |</li>
            <li>nanv ekasminn adhiṣṭhāne labdhasaṃskāram indriyam || 6.71 ||</li>
          </ul>
        </li>
        <li class="verse" id="v6-72">
          <ul class="padas">
            <li>bodhakaṃ sarvadeheṣu syād ekendriyavādinaḥ |</li>
            <li>puṃsā dehapradeśeṣu vijñānotpattir iṣyate || 6.72 ||</li>
          </ul>
        </li>
        <li class="verse" id="v6-73">
          <ul class="padas">
            <li>tena pradhānavaideśyād viguṇā sā tu saṃskṛtiḥ |<span class="pb rich-text" data-page="530">(p.530)</span><br class="pb-br rich-text"/></li>
            <li>niṣpradeśo 'pi cātmā naḥ kārtsnyena ca vidann api || 6.73 ||</li>
          </ul>
        </li>
        <li class="verse" id="v6-74">
          <ul class="padas">
            <li>śarīra eva gṛhṇātīty evam ukte na dṛṣyati |</li>
            <li>ekatve 'pi yathākāśaṃ dravyaiḥ sāvayavaiḥ pṛthak || 6.74 ||</li>
          </ul>
        </li>
        <li class="verse" id="v6-75">
          <ul class="padas">
            <li>saṃsargabhedaṃ labhate saṃskārāsaṃskṛto tathā |</li>
            <li>vyomno 'navayavavyāptisadbhāve 'pi bhuviṣṭhitān || 6.75 ||</li>
          </ul>
        </li>
        <li class="verse" id="v6-76">
          <ul class="padas">
            <li>dvyāśrayatvaṃ na saṃsargo ghaṭādīnanurudhyate |</li>
            <li>bādhiryādivyavasthānam anenaiva ca hetunā || 6.76 ||</li>
          </ul>
        </li>
        <li class="verse" id="v6-77">
          <ul class="padas">
            <li>tadevābhogyam anyasya dharmādharmavaśīkṛtam |</li>
            <li>yathā tatra vasann eva svāmitvād avaropitaḥ || 6.77 ||</li>
          </ul>
        </li>
        <li class="verse" id="v6-78">
          <ul class="padas">
            <li>na bhogaṃ labhate tadvadbadhiro 'nyatra śṛṇvati |<span class="pb rich-text" data-page="531">(p.531)</span><br class="pb-br rich-text"/></li>
            <li>śrotraśabdāśrayāṇāṃ ca na nāmāvayavāḥ svayam || 6.78 ||</li>
          </ul>
        </li>
        <li class="verse" id="v6-79">
          <ul class="padas">
            <li>na caikadeśavṛttitvaṃ tathāpy etan na duṣyati |</li>
            <li>vyañjakānāṃ hi vāyūnāṃ bhinnāvayavadeśatā || 6.79 ||</li>
          </ul>
        </li>
        <li class="verse" id="v6-80">
          <ul class="padas">
            <li>jātibhedaś ca tenaiva saṃskāro vyavatiṣṭhate |</li>
            <li>anyārthaṃ prerito vāyur yathā'nyaṃ na karotivaḥ || 6.80 ||</li>
          </ul>
        </li>
        <li class="verse" id="v6-81">
          <ul class="padas">
            <li>tathānyavarṇaṃ saṃskāraśakto nānyaṃ kariṣyati |</li>
            <li>anyais tālvādisaṃyogair varṇo nānyo yathaiva te || 6.81 ||</li>
          </ul>
        </li>
        <li class="verse" id="v6-82">
          <ul class="padas">
            <li>tathā dhvanyantarākṣepo na dhvanyantarasāribhiḥ |</li>
            <li>tasmād utpattyabhivyaktyoḥ kāryārthāpattitaḥ samaḥ || 6.82 ||</li>
          </ul>
        </li>
        <li class="verse" id="v6-83">
          <ul class="padas">
            <li>sāmarthyabhedaḥ sarvatra, <span class="pb rich-text" data-page="532">(p.532)</span><br class="pb-br rich-text"/>  syāt prayatnavivakṣayoḥ |</li>
            <li>viṣayasyāpi saṃskāre tenaikasyaiva saṃskṛtiḥ || 6.83 ||</li>
          </ul>
        </li>
        <li class="verse" id="v6-84">
          <ul class="padas">
            <li>naraiḥ sāmarthyabhedāc ca na sarvair avagamyate |</li>
            <li>yathaivotpadyamāno 'yaṃ na sarvair avagamyate || 6.84 ||</li>
          </ul>
        </li>
        <li class="verse" id="v6-85">
          <ul class="padas">
            <li>digdeśādivibhāgena sarvān prati bhavann api |</li>
            <li>tathaiva yatsamīpasthair nādaiḥ syād yasya saṃskṛtiḥ || 6.85 ||</li>
          </ul>
        </li>
        <li class="verse" id="v6-86">
          <ul class="padas">
            <li>tair eva śrūyate śabdo na dūrasthaiḥ kathañ cana |</li>
            <li>dvayasaṃskārapakṣe tu mṛṣā doṣadvaye vacaḥ || 6.86 ||</li>
          </ul>
        </li>
        <li class="verse" id="v6-87">
          <ul class="padas">
            <li>yenānyataravaikalyāt sarvaiḥ sarvo na gṛhyate |</li>
            <li>sarvalokaprasiddhāṃ ca vivakṣānusṛtāṃ śrutim || 6.87 ||</li>
          </ul>
        </li>
        <li class="verse" id="v6-88">
          <ul class="padas">
            <li>anugacchadibhir ekāntāt kāryo mārgaḥ parokṣakaiḥ |<span class="pb rich-text" data-page="533">(p.533)</span><br class="pb-br rich-text"/></li>
            <li>tatra ye tāvad icchanti prāksaṃyogavibhāgataḥ || 6.88 ||</li>
          </ul>
        </li>
        <li class="verse" id="v6-89">
          <ul class="padas">
            <li>śabda utpadyate tasmād anyas tatsadṛśaḥ punaḥ |</li>
            <li>tadanantaradeśe 'nyas tādṛganyas tataḥ paraḥ || 6.89 ||</li>
          </ul>
        </li>
        <li class="verse" id="v6-90">
          <ul class="padas">
            <li>vīcītaraṅgavṛttyaivam antyaḥ śrotreṇa gṛhyate |</li>
            <li>adṛṣṭakalpanā tasmin pakṣe bahvī prasajyate || 6.90 ||</li>
          </ul>
        </li>
        <li class="verse" id="v6-91">
          <ul class="padas">
            <li>śabdabhede na tāvan naḥ prajñābhedaḥ pravarttate |</li>
            <li>ārambhakatvaṃ śabdasya niṣkriyasyāpramāṇakam || 6.91 ||</li>
          </ul>
        </li>
        <li class="verse" id="v6-92">
          <ul class="padas">
            <li>deśāntaragataṃ kārya nāmūrtasyābhighnataḥ |</li>
            <li>deśeyattānimittaṃ ca nārambhaniyamaṃ prati || 6.92 ||</li>
          </ul>
        </li>
        <li class="verse" id="v6-93">
          <ul class="padas">
            <li>na ca diṅniyame hetur anuvātagates tathā |</li>
            <li>sadṛśaṃ vā sajātiṃ vā karotīti ca duṣkaram || 6.93 ||</li>
          </ul>
        </li>
        <li class="verse" id="v6-94">
          <ul class="padas">
            <li>ārambhasarvadikkatve na ca hetuḥ pratīyate |<span class="pb rich-text" data-page="534">(p.534)</span><br class="pb-br rich-text"/></li>
            <li>niranvayair vinaśyadbhir na cātyantāsatāṃ kriyā || 6.94 ||</li>
          </ul>
        </li>
        <li class="verse" id="v6-95">
          <ul class="padas">
            <li>jñānasantānavaccaiṣāṃ santāno nāvakalpate |</li>
            <li>vegavatsakriyatvābhyāṃ taraṅgāṇāṃ tu yujyate || 6.95 ||</li>
          </ul>
        </li>
        <li class="verse" id="v6-96">
          <ul class="padas">
            <li>kāryadeśāntarārambho yāvadvegaṃ ca tatkriyā |</li>
            <li>ārambhapratibandho 'sya na ca kuḍyādibhibhaṃvet || 6.96 ||</li>
          </ul>
        </li>
        <li class="verse" id="v6-97">
          <ul class="padas">
            <li>na hy asūrttasya sadbhāvo sūrtamadhye vihanyate |</li>
            <li>na ca kuḍyādibhir vyoma nāśyate sāryate 'pi vā || 6.97 ||</li>
          </ul>
        </li>
        <li class="verse" id="v6-98">
          <ul class="padas">
            <li>na tirodhīyate tasmāt kuḍyamadhye 'pi tad dhruvam |</li>
            <li>ākāśaṃ tatra na syāc cet kuḍyasthānaṃ virudhyate || 6.98 ||</li>
          </ul>
        </li>
        <li class="verse" id="v6-99">
          <ul class="padas">
            <li>tan madhyāvayavānāṃ ca, na hi tiṣṭhati te ghane |</li>
            <li>athāvṛtyātmakadravyasaṃyogarahitaṃ nabhaḥ || 6.99 ||</li>
          </ul>
        </li>
        <li class="verse" id="v6-100">
          <ul class="padas">
            <li>śabdotpādaṃ bibhartīti tatra nyāyo na kaś cana |<span class="pb rich-text" data-page="535">(p.535)</span><br class="pb-br rich-text"/></li>
            <li>anyathāpy upapannatvāt nārthāpattyaitad iṣyate || 6.100 ||</li>
          </ul>
        </li>
        <li class="verse" id="v6-101">
          <ul class="padas">
            <li>na pramāṇāntaraṃ ceyaṃ pramāṇadvayavādinām |</li>
            <li>sambandhānupalabdheś ca nānumānena kalpanā || 6.101 ||</li>
          </ul>
        </li>
        <li class="verse" id="v6-102">
          <ul class="padas">
            <li>brūyāt sāmānyadṛṣṭaṃ ced, bhaved dhetor viruddhatā |</li>
            <li>sajātīyakaraḥ śabdo guṇatvāc cendriyādivat || 6.102 ||</li>
          </ul>
        </li>
        <li class="verse" id="v6-103">
          <ul class="padas">
            <li>aśabdārambhakas tadvat syād adeśāntare tathā |</li>
            <li>yatra hy avayavā deśe paṭādīnāṃ vyavasthitāḥ || 6.103 ||</li>
          </ul>
        </li>
        <li class="verse" id="v6-104">
          <ul class="padas">
            <li>tatraiva tadguṇāḥ sarve tadārabdho 'vayavy api |</li>
            <li>tadguṇāś cāpi taddeśās tenaiṣām ekadeśatā || 6.104 ||</li>
          </ul>
        </li>
        <li class="verse" id="v6-105">
          <ul class="padas">
            <li>tadvadādyā pṛthagdeśāḥ śabdāḥ sarve bhavanti hi |</li>
            <li>śabdaṃ nārabhate śabdaḥ śabdatvād antyaśabdavat || 6.105 ||</li>
          </ul>
        </li>
        <li class="verse" id="v6-106">
          <ul class="padas">
            <li>evaṃ vibhāgasaṃyogau tadbhāvād antyayogavat |</li>
            <li>jainakāpilanirdiṣṭaṃ śabdaśrotrādisarpaṇam || 6.106 ||</li>
          </ul>
        </li>
        <li class="verse" id="v6-107">
          <ul class="padas">
            <li>sādhīyo 'smāt, <span class="pb rich-text" data-page="536">(p.536)</span><br class="pb-br rich-text"/>  tad apy atra yuktyā naivāvatiṣṭhate |</li>
            <li>śabdasyāgamanaṃ tāvad adṛṣṭaṃ parikalpitam || 6.107 ||</li>
          </ul>
        </li>
        <li class="verse" id="v6-108">
          <ul class="padas">
            <li>mūrtisparśādimattvaṃ ca teṣām abhibhavaḥ satām |</li>
            <li>tvagagrāhyatvam anye ca bhāgāḥ sūkṣmāḥ prakīrtitāḥ || 6.108 ||</li>
          </ul>
        </li>
        <li class="verse" id="v6-109">
          <ul class="padas">
            <li>teṣām adṛśyamānānāṃ kathaṃ ca racanākramaḥ |</li>
            <li>kīdṛśād racanābhedād varṇabhedaś ca jāyate || 6.109 ||</li>
          </ul>
        </li>
        <li class="verse" id="v6-110">
          <ul class="padas">
            <li>dravatvena vinā caiṣāṃ saṃśleṣaḥ kathyate katham |</li>
            <li>āgacchatāṃ ca viśleṣo na bhaved vāyunā katham || 6.110 ||</li>
          </ul>
        </li>
        <li class="verse" id="v6-111">
          <ul class="padas">
            <li>laghavo 'vayavā hy ete nibaddhā na ca kena cit |</li>
            <li>vṛkṣādyabhihatānāṃ ca viśleṣo loṣṭavad bhavet || 6.111 ||</li>
          </ul>
        </li>
        <li class="verse" id="v6-112">
          <ul class="padas">
            <li>ekaśrotrapraveśe ca nānyeṣāṃ syāt punaḥ śrutiḥ |</li>
            <li>na cāvāntaravarṇānāṃ nānātvasyāsti kāraṇam || 6.112 ||</li>
          </ul>
        </li>
        <li class="verse" id="v6-113">
          <ul class="padas">
            <li>na caikasyaiva sarvāsu gamanaṃ dikṣu yujyate |<span class="pb rich-text" data-page="537">(p.537)</span><br class="pb-br rich-text"/></li>
            <li>śrotrāgamanapakṣe ca, tan na, vṛttiś ca gacchati || 6.113 ||</li>
          </ul>
        </li>
        <li class="verse" id="v6-114">
          <ul class="padas">
            <li>tadadṛṣṭadvayaṃ tasya, dūrasthena ca vikriyā |</li>
            <li>prāptiḥ sarvagatatvāc cet, tulyā dūragateṣv api || 6.114 ||</li>
          </ul>
        </li>
        <li class="verse" id="v6-115">
          <ul class="padas">
            <li>vikriyāvikriye tatra sarvaiḥ syātāṃ na bhedataḥ |</li>
            <li>asambaddhavikāritvam apīṣṭaṃ tatra pūrvavat || 6.115 ||</li>
          </ul>
        </li>
        <li class="verse" id="v6-116">
          <ul class="padas">
            <li>asambandhasamānatve nāsanno hi viśiṣyate |</li>
            <li>amūrtā śrotravṛttiś ca na mūrtena vihanyate || 6.116 ||</li>
          </ul>
        </li>
        <li class="verse" id="v6-117">
          <ul class="padas">
            <li>tatra vyavahitaḥ śabdaḥ kimarthaṃ nopalabhyate |<span class="pb rich-text" data-page="538">(p.538)</span><br class="pb-br rich-text"/></li>
            <li>śrtotrasya vikriyāyāṃ ca neyattāyā niyāmakam || 6.117 ||</li>
          </ul>
        </li>
        <li class="verse" id="v6-118">
          <ul class="padas">
            <li>nānuvātādibhis tasya vṛtteś ca preraṇaṃ bhavet |</li>
            <li>anuvātaṃ vihanyeta, prativātaṃ ca sā vrajet || 6.118 ||</li>
          </ul>
        </li>
        <li class="verse" id="v6-119">
          <ul class="padas">
            <li>tadgataṃ hy anuvātatvaṃ syān na śabdagataṃ tadā |</li>
            <li>yeṣāṃ tv aprāpta evāyaṃ śabdaḥ śrotreṇa gṛhyate || 6.119 ||</li>
          </ul>
        </li>
        <li class="verse" id="v6-120">
          <ul class="padas">
            <li>teṣām aprāptitulyatvaṃ dūravyavahitādiṣu |</li>
            <li>tatra dūrasamīpasthagrahaṇāgrahaṇe same || 6.120 ||</li>
          </ul>
        </li>
        <li class="verse" id="v6-121">
          <ul class="padas">
            <li>syātāṃ na ca kramo nāpi tīvramandādisambhavaḥ |</li>
            <li>tasmāc chrotriyadṛṣṭāpi kalpaneyaṃ parīkṣyatām || 6.121 ||</li>
          </ul>
        </li>
        <li class="verse" id="v6-122">
          <ul class="padas">
            <li>prayatnābhihato vāyuḥ koṣṭhyo yātītyasaṃśayam |</li>
            <li>sa saṃyogavibhāgau ca tālvāder anurudhyate || 6.122 ||</li>
          </ul>
        </li>
        <li class="verse" id="v6-123">
          <ul class="padas">
            <li>vegavattvāc ca so 'vaśyaṃ yāvad vegaṃ pratiṣṭhate |</li>
            <li>tasyātmavayavānāṃ ca stimitena ca vāyunā || 6.123 ||</li>
          </ul>
        </li>
        <li class="verse" id="v6-124">
          <ul class="padas">
            <li>saṃyogā viprayogāś ca jāyante gamanād dhruvam |<span class="pb rich-text" data-page="539">(p.539)</span><br class="pb-br rich-text"/></li>
            <li>karṇavyomani sa prāptaḥ śaktiṃ śrotre niyacchati || 6.124 ||</li>
          </ul>
        </li>
        <li class="verse" id="v6-125">
          <ul class="padas">
            <li>tadbhāve śabdabodhāc ca saṃskāro 'dṛṣṭa iṣyate |</li>
            <li>utpattiśaktivat so 'pīty adhikaṃ no na kiñ cana || 6.125 ||</li>
          </ul>
        </li>
        <li class="verse" id="v6-126">
          <ul class="padas">
            <li>tathaiva tadviśeṣo 'pi viśiṣṭagrahaṇād bhavet |</li>
            <li>śabdotpatter niṣiddhatvād anyathānupapattitaḥ || 6.126 ||</li>
          </ul>
        </li>
        <li class="verse" id="v6-127">
          <ul class="padas">
            <li>viśiṣṭasaṃskṛter janma dhvanibhyo 'dhyavasīyate |</li>
            <li>tadbhāvabhāvitā cātra śaktyastitvā'vavodhinī || 6.127 ||</li>
          </ul>
        </li>
        <li class="verse" id="v6-128">
          <ul class="padas">
            <li>śrotraśaktivad eveṣṭā, buddhis tatra hi saṃhṛtā |<span class="pb rich-text" data-page="540">(p.540)</span><br class="pb-br rich-text"/></li>
            <li>kuḍyādipratibandho 'pi yujyate mātariśvanaḥ || 6.128 ||</li>
          </ul>
        </li>
        <li class="verse" id="v6-129">
          <ul class="padas">
            <li>śrotradeśābhighāte 'pi tena tīvrapravartinā |</li>
            <li>tasya ca kramavartitvāt kṣayi vegātmasaṃpadaḥ || 6.129 ||</li>
          </ul>
        </li>
        <li class="verse" id="v6-130">
          <ul class="padas">
            <li>saṃskārakramatīvratvamandatādinimittatā |</li>
            <li>imam eva ca saṃskāraṃ śabdagrahaṇakāraṇam || 6.130 ||</li>
          </ul>
        </li>
        <li class="verse" id="v6-131">
          <ul class="padas">
            <li>ke cit tu paṇḍitam manyāḥ śrotram ity abhimanvate |</li>
            <li>saṃjñāsañcāraṇāc caiṣāṃ bahumānaḥ svacetasi || 6.131 ||</li>
          </ul>
        </li>
        <li class="verse" id="v6-132">
          <ul class="padas">
            <li>mudhaiṣāṃ bahumāno 'yaṃ vastvanutpādya kiñ cana |</li>
            <li>dhvanijanyād dhi saṃskārāc chrotraṃ nānyat pradarśitam || 6.132 ||</li>
          </ul>
        </li>
        <li class="verse" id="v6-133">
          <ul class="padas">
            <li>taṃ muktvā śrotraśabdena kiṃ dṛṣṭam adhikaṃ ca taiḥ |</li>
            <li>evañ jātīyakān arthān phalena pratipāditān || 6.133 ||</li>
          </ul>
        </li>
        <li class="verse" id="v6-134">
          <ul class="padas">
            <li>lokaḥ saṃskāraśabdena sāmānyenaiva jalpati |</li>
            <li>śrotraśabdo viśeṣeṇa tatrāvijñātasaṅgatiḥ || 6.134 ||</li>
          </ul>
        </li>
        <li class="verse" id="v6-135">
          <ul class="padas">
            <li>siddhaṃ svārthaṃ parityajya nābhidhānena vartate |<span class="pb rich-text" data-page="541">(p.541)</span><br class="pb-br rich-text"/></li>
            <li>ādāvaparibhāṣyatvaṃ bhāṣyakāro yadabravīt || 6.135 ||</li>
          </ul>
        </li>
        <li class="verse" id="v6-136">
          <ul class="padas">
            <li>padārtheṣu bhavet teṣāṃ tadatikramaṇaṃ phalam |</li>
            <li>saṃskāravyatirikte ca sarvalokasya vastuni || 6.136 ||</li>
          </ul>
        </li>
        <li class="verse" id="v6-137">
          <ul class="padas">
            <li>śrotraśabdaḥ prasiddhaḥ san svāc chandyenāpanīyate |</li>
            <li>indriyāṇām abhivyaktir garbhasthasyaiva dehinaḥ || 6.137 ||</li>
          </ul>
        </li>
        <li class="verse" id="v6-138">
          <ul class="padas">
            <li>prākkāryād āgamaiḥ siddhā tatpradveṣeṇa laṅghyate |</li>
            <li>na ca śabdārthasambandhaḥ kartuṃ yogyaḥ kathañ cana || 6.138 ||</li>
          </ul>
        </li>
        <li class="verse" id="v6-139">
          <ul class="padas">
            <li>kṣaṇikaśrotrapakṣe ca so 'vaśyaṃ kṛtako bhavet |</li>
            <li>saṃskāre tulyam etac cet, na saṃskārāntarasthiteḥ || 6.139 ||</li>
          </ul>
        </li>
        <li class="verse" id="v6-140">
          <ul class="padas">
            <li>saṃskāraśabdavācyā hi ke cid varṣaśatāny api |</li>
            <li>dhriyante tena tacchabdasambandho na vinaśyati || 6.140 ||<span class="pb rich-text" data-page="542">(p.542)</span><br class="pb-br rich-text"/></li>
          </ul>
        </li>
        <li class="verse" id="v6-141">
          <ul class="padas">
            <li>śrotraśabdaḥ punaḥ pūrva saṃskārād uttaratra tu |</li>
            <li>ekadeśanibaddhe hi sarvadārthe pratiṣṭhitaḥ || 6.141 ||</li>
          </ul>
        </li>
        <li class="verse" id="v6-142">
          <ul class="padas">
            <li>śakyaṃ ca ghriyamāṇatvam indriyatvāt tvagāditvat |</li>
            <li>vaktuṃ śrotrasya tenātra kṣaṇikotpattyasambhavaḥ || 6.142 ||</li>
          </ul>
        </li>
        <li class="verse" id="v6-143">
          <ul class="padas">
            <li>yadi ca dhvanisasamparkāc chrotram evopajāyate |</li>
            <li>badhirasyāpi tajjanma kimarthaṃ nopalabhyate || 6.143 ||</li>
          </ul>
        </li>
        <li class="verse" id="v6-144">
          <ul class="padas">
            <li>yad yasya nāsti tat tasya sutarāṃ jananakṣamam |</li>
            <li>tasmād apekṣitaṃ śrotraṃ badhirasyāpi jāyatām || 6.144 ||</li>
          </ul>
        </li>
        <li class="verse" id="v6-145">
          <ul class="padas">
            <li>saṃskāre 'py aviśiṣṭaṃ cet, nāsāv upahatendriye |</li>
            <li>śrotramācchāditaṃ doṣaiḥ saṃskartuṃ dhvanayo 'kṣamāḥ || 6.145 ||<span class="pb rich-text" data-page="543">(p.543)</span><br class="pb-br rich-text"/></li>
          </ul>
        </li>
        <li class="verse" id="v6-146">
          <ul class="padas">
            <li>utpadyamānapakṣe tu na kiñ cit pratibandhanam |</li>
            <li>śrotram ākāśadeśaṃ ca bhautikendriyavādinaḥ || 6.146 ||</li>
          </ul>
        </li>
        <li class="verse" id="v6-147">
          <ul class="padas">
            <li>yamāhus tasya sadbhāvaḥ prāgdhvaneḥ kena vāryate |</li>
            <li>siddhasya ca padārthasya yānyataḥ kāryaṃ yogyatā || 6.147 ||</li>
          </ul>
        </li>
        <li class="verse" id="v6-148">
          <ul class="padas">
            <li>saṃskāraśabdavācyatvāt sā yuktyā vāryate kayā |</li>
            <li>lokāgamaprasiddheṣu padārtheṣv anyathā vacaḥ || 6.148 ||</li>
          </ul>
        </li>
        <li class="verse" id="v6-149">
          <ul class="padas">
            <li>tanmudhākhedakāri syād goviṣāṇāśanopamam |</li>
            <li>yadi tv avaśyaṃ kartavyastārkikoktiviparyayaḥ || 6.149 ||</li>
          </ul>
        </li>
        <li class="verse" id="v6-150">
          <ul class="padas">
            <li>tato vedānusāreṇa kāryā dikśrotratāmatiḥ |</li>
            <li>diśaḥ śrotram iti hy etat pralayeṣv abhidhīyate || 6.150 ||</li>
          </ul>
        </li>
        <li class="verse" id="v6-151">
          <ul class="padas">
            <li>tac ca prakṛtigāmitvavacanaṃ cakṣurādivat |</li>
            <li>sūryam asya tathā cakṣuruktaṃ gamayatād iti || 6.151 ||</li>
          </ul>
        </li>
        <li class="verse" id="v6-152">
          <ul class="padas">
            <li>tejaḥ prakṛtivijñānaṃ tathā śrotraṃ digātmakam |<span class="pb rich-text" data-page="544">(p.544)</span><br class="pb-br rich-text"/></li>
            <li>dik ca sarvaṃgataukā ca yāvad vyoma vyavasthitā || 6.152 ||</li>
          </ul>
        </li>
        <li class="verse" id="v6-153">
          <ul class="padas">
            <li>karṇacchidraparicchannā śrtotram ākāśadeśavat |</li>
            <li>yāvāṃś ca kaṇabhugnyāyo nabhobhāgaprakalpane || 6.153 ||</li>
          </ul>
        </li>
        <li class="verse" id="v6-154">
          <ul class="padas">
            <li>digbhāge tu samasto 'sau, āgamāt tu viśiṣyate |</li>
            <li>tasmād digdravyabhāgo yaḥ puṇyāpuṇyavaśīkṛtaḥ || 6.154 ||</li>
          </ul>
        </li>
        <li class="verse" id="v6-155">
          <ul class="padas">
            <li>karṇacchidraparicchinnaḥ śrotraṃ saṃskriyate ca saḥ |</li>
            <li>tasmāt svato 'navasthānaṃ parastādity asiddhatā || 6.155 ||</li>
          </ul>
        </li>
        <li class="verse" id="v6-156">
          <ul class="padas">
            <li>pratyayasyānavasthānaṃ vyomny api sthagite 'sti naḥ |</li>
            <li>na ca tasmin vināśitvaṃ dravye 'dravyātmake sati || 6.156 ||</li>
          </ul>
        </li>
        <li class="verse" id="v6-157">
          <ul class="padas">
            <li>tatrānumānabuddhiś cet, śabde 'py astīti gamyatām |<span class="pb rich-text" data-page="545">(p.545)</span><br class="pb-br rich-text"/></li>
            <li>karoter yac ca karmatvāt kṛtakatvam udāhṛtam || 6.157 ||</li>
          </ul>
        </li>
        <li class="verse" id="v6-158">
          <ul class="padas">
            <li>arthas tāvadasiddho 'yam abhidhānam athocyate |</li>
            <li>tatrāpi vyabhicāritvaṃ tatkriyājanmavādinaḥ || 6.158 ||</li>
          </ul>
        </li>
        <li class="verse" id="v6-159">
          <ul class="padas">
            <li>gomayādāvatajjanye 'py eṣa śabdo hi dṛśyate |</li>
            <li>yathā kathañ cid iṣṭaṃ cet kāryatvaṃ gomayādiṣu || 6.159 ||</li>
          </ul>
        </li>
        <li class="verse" id="v6-160">
          <ul class="padas">
            <li>tathāpy ākāśamātratvaṃ kuruṣv ety atra dṛśyate |</li>
            <li>varaṇābhāvamātratvāt kāryam eveti cet, na tat || 6.160 ||</li>
          </ul>
        </li>
        <li class="verse" id="v6-161">
          <ul class="padas">
            <li>bauddhānām api nābhāvaḥ svayaṃsiddho hi janyate |</li>
            <li>mṛdāṃ deśāntaraprāptir vyāpāraphalam atra hi || 6.161 ||</li>
          </ul>
        </li>
        <li class="verse" id="v6-162">
          <ul class="padas">
            <li>anāvṛtyātmakaṃ vyoma nityam eva vyavasthitam |</li>
            <li>nityasya karaṇābhāvāt prayoge 'sminn athocyate || 6.162 ||</li>
          </ul>
        </li>
        <li class="verse" id="v6-163">
          <ul class="padas">
            <li>bhrāntatvaṃ gauṇatā veti śabde 'py evaṃ bhaviṣyati |<span class="pb rich-text" data-page="546">(p.546)</span><br class="pb-br rich-text"/></li>
            <li>prāgbhāgo yaḥ surāṣṭrāṇāṃ mālavānāṃ sa dakṣiṇaḥ || 6.163 ||</li>
          </ul>
        </li>
        <li class="verse" id="v6-164">
          <ul class="padas">
            <li>prāgbhāgaḥ punar etaṣāṃ teṣām uttarataḥ sthitaḥ |</li>
            <li>tena sūryoditer deśau bhinnāv ubhayavāsinām || 6.164 ||</li>
          </ul>
        </li>
        <li class="verse" id="v6-165">
          <ul class="padas">
            <li>dṛṣṭau saviturekatve 'py ato 'naikāntiko bhavet |</li>
            <li>paśyanty eke ca yaddeśāv udayās tamayau raveḥ || 6.165 ||</li>
          </ul>
        </li>
        <li class="verse" id="v6-166">
          <ul class="padas">
            <li>tāvatyevābhimanyante parastāt tannivāsinaḥ |</li>
            <li>na ca bhinnā nirīkṣyante tena nādityabhinnatā || 6.166 ||</li>
          </ul>
        </li>
        <li class="verse" id="v6-167">
          <ul class="padas">
            <li>madhyāhne sarvaṃ puṃsāṃ syād ekaṃ copari darśanam |</li>
            <li>yo yo gṛhītaḥ sarvasmāt purataḥ savitekṣyate || 6.167 ||</li>
          </ul>
        </li>
        <li class="verse" id="v6-168">
          <ul class="padas">
            <li>tadantarādhikātmā ca bhāti tenāgrataḥ sthitaḥ |</li>
            <li>viprakṛṣṭāntarāṇāṃ ca stokadeśe 'pi dṛśyate || 6.168 ||</li>
          </ul>
        </li>
        <li class="verse" id="v6-169">
          <ul class="padas">
            <li>siddhabhinnāgradeśānāṃ dūradeśasamānatā |<span class="pb rich-text" data-page="547">(p.547)</span><br class="pb-br rich-text"/></li>
            <li>tatrāpi viprakṛṣṭasya sannidhyadhyāsakāritā || 6.169 ||</li>
          </ul>
        </li>
        <li class="verse" id="v6-170">
          <ul class="padas">
            <li>deśabhrāntir bhavet puṃsāṃ tattaddeśam apaśyatām |</li>
            <li>śabde tu kiṃnimittaiṣā, tatrāpi vyāpitākṛtā || 6.170 ||</li>
          </ul>
        </li>
        <li class="verse" id="v6-171">
          <ul class="padas">
            <li>yo yo gṛhītaḥ sarvasmin deśe śabdo 'pi dṛśyate |</li>
            <li>na cāsyāvayavāḥ santi yena vartteta bhāgaśaḥ || 6.171 ||</li>
          </ul>
        </li>
        <li class="verse" id="v6-172">
          <ul class="padas">
            <li>śabdo varttata ity evam, tatra sarvātmakaś ca saḥ |</li>
            <li>vyañjakadhvanyadhīnatvāt taddeśe tu sa gṛhyate || 6.172 ||<span class="pb rich-text" data-page="548">(p.548)</span><br class="pb-br rich-text"/></li>
          </ul>
        </li>
        <li class="verse" id="v6-173">
          <ul class="padas">
            <li>na ca dhvanīnāṃ sāmarthyaṃ vyāptuṃ vyoma nirantaram |</li>
            <li>tenāvicchinnarūpeṇa nāsau sarvatra gṛhyate || 6.173 ||</li>
          </ul>
        </li>
        <li class="verse" id="v6-174">
          <ul class="padas">
            <li>dhvanīnāṃ bhinnadeśatvaṃ śrutis tatrānurudhyate |</li>
            <li>apūritāntarālatvād vicchedaś cāvasīyate || 6.174 ||</li>
          </ul>
        </li>
        <li class="verse" id="v6-175">
          <ul class="padas">
            <li>teṣāṃ cālpakadeśatvāc chabdasyāvibhutāmatiḥ |</li>
            <li>gatimadvegavattvābhyāṃ te cāyānti yato yataḥ || 6.175 ||</li>
          </ul>
        </li>
        <li class="verse" id="v6-176">
          <ul class="padas">
            <li>śrotā tatas tataḥ śabdamāyāntam iva manyate |</li>
            <li>sūryasya bhinnadeśatvaṃ nanv ekena na gṛhyate || 6.176 ||</li>
          </ul>
        </li>
        <li class="verse" id="v6-177">
          <ul class="padas">
            <li>na nāma sarvathā tāvad dṛṣṭāsyānekadeśatā |</li>
            <li>saviśeṣaṇahetuś cet tathāpi vyabhicāritā || 6.177 ||</li>
          </ul>
        </li>
        <li class="verse" id="v6-178">
          <ul class="padas">
            <li>dṛśyate bhinnadeśo 'yam ity eko 'pi hi buddhyate |<span class="pb rich-text" data-page="549">(p.549)</span><br class="pb-br rich-text"/></li>
            <li>jalapātreṣu caikena nānekaḥ savitekṣyate || 6.178 ||</li>
          </ul>
        </li>
        <li class="verse" id="v6-179">
          <ul class="padas">
            <li>yugapat, na ca bhedasya pramāṇaṃ tulyavedanāt |</li>
            <li>āhaikena nimittena pratipātraṃ pṛthak pṛthak || 6.179 ||</li>
          </ul>
        </li>
        <li class="verse" id="v6-180">
          <ul class="padas">
            <li>bhinnāni pratibimbāni jāyante yugapanmama |</li>
            <li>atra brūmo yadā tāvajjale saureṇa tejasā || 6.180 ||</li>
          </ul>
        </li>
        <li class="verse" id="v6-181">
          <ul class="padas">
            <li>sphuratā cākṣuṣaṃ tejaḥ pratisrotaḥ pravarttitam |</li>
            <li>svadeśa eva gṛhṇāti savitāram anekadhā || 6.181 ||</li>
          </ul>
        </li>
        <li class="verse" id="v6-182">
          <ul class="padas">
            <li>bhinnamūrtiṃ yathā pātraṃ tadāsyānekatā kutaḥ |</li>
            <li>īṣannimīlite 'ṅgulyā yathā cakṣuṣi dṛśyate || 6.182 ||</li>
          </ul>
        </li>
        <li class="verse" id="v6-183">
          <ul class="padas">
            <li>pṛthageko 'pi bhinnatvāc cakṣurvṛttes tathaiva naḥ |</li>
            <li>anye tu codayanty atra pratibimbodayaiṣiṇaḥ || 6.183 ||</li>
          </ul>
        </li>
        <li class="verse" id="v6-184">
          <ul class="padas">
            <li>sa eva cet pratīyeta kasmān nopari dṛśyate |</li>
            <li>kūpādiṣu kuto 'dhastāt pratibimbekṣaṇaṃ bhavet || 6.184 ||</li>
          </ul>
        </li>
        <li class="verse" id="v6-185">
          <ul class="padas">
            <li>prāṅmukho darpaṇaṃ paśyan syāc cet pratyaṅmukhaḥ katham |</li>
            <li>tatraiva bodhayed arthaṃ bahiryātaṃ yadindriyam || 6.185 ||</li>
          </ul>
        </li>
        <li class="verse" id="v6-186">
          <ul class="padas">
            <li>tata etad bhaved evaṃ śarīre tat tu bodhakam |<span class="pb rich-text" data-page="550">(p.550)</span><br class="pb-br rich-text"/></li>
            <li>apsūryadarśināṃ nityaṃ cakṣurdvedhā pravarttate || 6.186 ||</li>
          </ul>
        </li>
        <li class="verse" id="v6-187">
          <ul class="padas">
            <li>ekamūrdhvamadhastāc ca tatrordhvāṃśaprakāśitam |</li>
            <li>adhiṣṭhānānṛjusthatvān nātmā sūryaṃ prapadyate || 6.187 ||</li>
          </ul>
        </li>
        <li class="verse" id="v6-188">
          <ul class="padas">
            <li>pāramparyārpitaṃ santamavāgvṛttyā tu budhyate |</li>
            <li>ūrdhvavṛttes tadekatvādavāgiva ca manyate || 6.188 ||</li>
          </ul>
        </li>
        <li class="verse" id="v6-189">
          <ul class="padas">
            <li>adhastād eva tenārkaḥ, sāntarālaḥ pratīyate |</li>
            <li>evaṃ prāgbhūtayā vṛttyā pratyagvṛttisamarpitam || 6.189 ||</li>
          </ul>
        </li>
        <li class="verse" id="v6-190">
          <ul class="padas">
            <li>budhyamāno mukhaṃ bhrāntyā pratyagity avagacchati |</li>
            <li>anekadeśavṛttau vā saty api pratibimbake || 6.190 ||</li>
          </ul>
        </li>
        <li class="verse" id="v6-191">
          <ul class="padas">
            <li>samānabuddhigamyatvān nānātvaṃ naiva vidyate |<span class="pb rich-text" data-page="551">(p.551)</span><br class="pb-br rich-text"/></li>
            <li>vaktṛvaktrapradeśānāṃ bhinnatvād bhinnadeśatā || 6.191 ||</li>
          </ul>
        </li>
        <li class="verse" id="v6-192">
          <ul class="padas">
            <li>śrotrāgamanapakṣe syāt taddeśe tv ekadeśatā |</li>
            <li>adhiṣṭhānābahirvṛtter anyasmin saty apīndriye || 6.192 ||</li>
          </ul>
        </li>
        <li class="verse" id="v6-193">
          <ul class="padas">
            <li>taddeśāḥ karṇaśaṣkulyo gṛhyeran gamane sati |</li>
            <li>iyaṃ tu vaktranekatve śrotraikatve ca kalpanā || 6.193 ||</li>
          </ul>
        </li>
        <li class="verse" id="v6-194">
          <ul class="padas">
            <li>vaktaryekatra bhinneṣu śrtotṛṣu syād viparyayaḥ |</li>
            <li>tatra hi śrotradeśānāṃ bhinnatvād bhinnadeśatā || 6.194 ||</li>
          </ul>
        </li>
        <li class="verse" id="v6-195">
          <ul class="padas">
            <li>tadāgame tu vaktrekyādekadeśatvasambhavaḥ |<span class="pb rich-text" data-page="552">(p.552)</span><br class="pb-br rich-text"/></li>
            <li>dhvanyāgatyā yadi bhrāntir itaratrāpi sā samā || 6.195 ||</li>
          </ul>
        </li>
        <li class="verse" id="v6-196">
          <ul class="padas">
            <li>bhinnavyañjakatālvādideśabhedād bhaviṣyati |</li>
            <li>sūtreṇa yugapadbhāvaḥ śrotraikatvād udāhṛtaḥ || 6.196 ||</li>
          </ul>
        </li>
        <li class="verse" id="v6-197">
          <ul class="padas">
            <li>atas tadanusāreṇa yady apītyādikīrtanam |</li>
            <li>deśabhedena bhinnatvam ity etac cānumānikam || 6.197 ||</li>
          </ul>
        </li>
        <li class="verse" id="v6-198">
          <ul class="padas">
            <li>pratyakṣas tu sa eveti pratyayas tena bādhakaḥ |</li>
            <li>paryāyeṇa yathā caiko bhinnān deśān vrajann api || 6.198 ||</li>
          </ul>
        </li>
        <li class="verse" id="v6-199">
          <ul class="padas">
            <li>devadatto na bhidyeta tathā śabdo na bhidyate |</li>
            <li>jñātaikatvo yathaivāsau dṛśyamānaḥ punaḥ punaḥ || 6.199 ||<span class="pb rich-text" data-page="553">(p.553)</span><br class="pb-br rich-text"/></li>
          </ul>
        </li>
        <li class="verse" id="v6-200">
          <ul class="padas">
            <li>na bhinnaḥ kālabhedena tathā śabdo na deśataḥ |</li>
            <li>paryāyād avirodhaś ced, vyāpitvād api dṛśyatām || 6.200 ||</li>
          </ul>
        </li>
        <li class="verse" id="v6-201">
          <ul class="padas">
            <li>dṛṣṭasiddhau hi yo dharmaḥ sarvathā so 'bhyupeyate |</li>
            <li>varṇāntaravikāryatvād iti yoktā vināśitā || 6.201 ||</li>
          </ul>
        </li>
        <li class="verse" id="v6-202">
          <ul class="padas">
            <li>ukte ca hetusiddhyartha sādṛśyasmaraṇe punaḥ |</li>
            <li>tatra smṛter asiddhatvam, na hy evaṃ pāṇiner vacaḥ || 6.202 ||</li>
          </ul>
        </li>
        <li class="verse" id="v6-203">
          <ul class="padas">
            <li>ikārapariṇāmena yakāraḥ kriyatām iti |<span class="pb rich-text" data-page="554">(p.554)</span><br class="pb-br rich-text"/></li>
            <li>siddhe śabdārthasambandhe tacchāstraṃ hi pravarttate || 6.203 ||</li>
          </ul>
        </li>
        <li class="verse" id="v6-204">
          <ul class="padas">
            <li>prayoganiyamārthāya na caivaṃ siddhatā bhavet |</li>
            <li>bhinnaprasiddhayos tena dadhi dadhyeti śabdayoḥ || 6.204 ||</li>
          </ul>
        </li>
        <li class="verse" id="v6-205">
          <ul class="padas">
            <li>ācakṣāṇena sādhutvaṃ dadhītyautsargikaḥ kṛtaḥ |</li>
            <li>anvākhyātuṃ svarūpeṇa dadhyaśabdaṃ ca veditum || 6.205 ||</li>
          </ul>
        </li>
        <li class="verse" id="v6-206">
          <ul class="padas">
            <li>svaśāstre laghubodhārtham ekatvam iva darśitam |</li>
            <li>tatrāci parataḥ siddhaṃ dadhyaśabdaṃ nivarttayan || 6.206 ||</li>
          </ul>
        </li>
        <li class="verse" id="v6-207">
          <ul class="padas">
            <li>dadhīti śāstrataḥ prāptaḥ so 'yaṃ tenaiva vāryate |</li>
            <li>ikprayogaprasaṅge tu yaṇ sādhur iti gamyate || 6.207 ||</li>
          </ul>
        </li>
        <li class="verse" id="v6-208">
          <ul class="padas">
            <li>paramārthas tu naivāsmin vikāro 'bhūt kadā cana |</li>
            <li>kevalaṃ yat tu sādṛśyaṃ tadanaikāntikīkṛtam || 6.208 ||</li>
          </ul>
        </li>
        <li class="verse" id="v6-209">
          <ul class="padas">
            <li>kunde dadhyavikāre 'pi tatsādṛśyaṃ hi dṛśyate |<span class="pb rich-text" data-page="555">(p.555)</span><br class="pb-br rich-text"/></li>
            <li>nāsti sarvātmanā taccecchabde 'pi sthānamātrakam || 6.209 ||</li>
          </ul>
        </li>
        <li class="verse" id="v6-210">
          <ul class="padas">
            <li>tenaitayor asiddhatvāt mūlahetor asiddhatā |</li>
            <li>kāraṇānuvidhāyitvaṃ yac cālpatvamahattvayoḥ || 6.210 ||</li>
          </ul>
        </li>
        <li class="verse" id="v6-211">
          <ul class="padas">
            <li>tadasiddhaṃ na varṇo hi vardhate na padaṃ kva cit |</li>
            <li>varṇāntarajanau tāvat tatpadatvaṃ vihanyate || 6.211 ||</li>
          </ul>
        </li>
        <li class="verse" id="v6-212">
          <ul class="padas">
            <li>apadaṃ hi bhaved etad yadi vā syāt padāntaram |</li>
            <li>varṇo 'navayavatvāt tu vṛddhihrāsau na gacchati || 6.212 ||</li>
          </ul>
        </li>
        <li class="verse" id="v6-213">
          <ul class="padas">
            <li>vyomādivad ato 'siddhā vṛddhir asya svarūpataḥ |</li>
            <li>atha tādrūpyavijñānaṃ hetur ity abhidhīyate || 6.213 ||</li>
          </ul>
        </li>
        <li class="verse" id="v6-214">
          <ul class="padas">
            <li>tathāpi vyabhicāritvaṃ śabdatve 'pi hi tanmatiḥ |</li>
            <li>vyaktyalpatvamahattve ca yad yathānuvidhīyate || 6.214 ||</li>
          </ul>
        </li>
        <li class="verse" id="v6-215">
          <ul class="padas">
            <li>tathaivānuvidhānārthaṃ dhvanyalpatvamahattvayoḥ |</li>
            <li>vyaṅgyānāṃ caitadastīti loke 'py aikāntikaṃ na tat || 6.215 ||</li>
          </ul>
        </li>
        <li class="verse" id="v6-216">
          <ul class="padas">
            <li>darpaṇālpamahattve 'pi dṛśyate 'nupatanmukham |</li>
            <li>na syād avyaṅgyatā tasya tatkriyājanyatāpi vā || 6.216 ||</li>
          </ul>
        </li>
        <li class="verse" id="v6-217">
          <ul class="padas">
            <li>na cāsyoccāraṇādanyā vidyate janikā kriyā |<span class="pb rich-text" data-page="556">(p.556)</span><br class="pb-br rich-text"/></li>
            <li>yathā mahatyāṃ khātāyāṃ mṛdi vyomni mahattvadhīḥ || 6.217 ||</li>
          </ul>
        </li>
        <li class="verse" id="v6-218">
          <ul class="padas">
            <li>alpāyām alpadhīr evam atyantākṛtake sati |</li>
            <li>tenātraivaṃ paropādhiḥ śabdavṛddhau matibhramaḥ || 6.218 ||</li>
          </ul>
        </li>
        <li class="verse" id="v6-219">
          <ul class="padas">
            <li>na casyūlatvasūkṣmatve lakṣyete śabdavṛttinī |</li>
            <li>buddhitīvratvamandatve mahattvālpatvakalpanā || 6.219 ||</li>
          </ul>
        </li>
        <li class="verse" id="v6-220">
          <ul class="padas">
            <li>sā ca paṭvī bhavaty eva mahātejaḥprakāśite |</li>
            <li>mandaprakāśite mandā ghaṭādāv api sarvadā || 6.220 ||</li>
          </ul>
        </li>
        <li class="verse" id="v6-221">
          <ul class="padas">
            <li>evaṃ dīrghādayaḥ sarve dhvanidharmā iti sthitam |</li>
            <li>nādo vāyuguṇas tadvān vāyur vā yadi kalpyate || 6.221 ||</li>
          </ul>
        </li>
        <li class="verse" id="v6-222">
          <ul class="padas">
            <li>varṇānāṃ śrotragamyatvān na ca ye śrotragocarāḥ |</li>
            <li>tatrāvarṇātmakaḥ śabdaḥ śaṅkhādeḥ śrūyate katham || 6.222 ||</li>
          </ul>
        </li>
        <li class="verse" id="v6-223">
          <ul class="padas">
            <li>dhvanīnāṃ śrotragamyatvaṃ tasmāt ke cit pracakṣate |<span class="pb rich-text" data-page="557">(p.557)</span><br class="pb-br rich-text"/></li>
            <li>mārutapreritās te ca kurvanti śrotrasaṃskṛtim || 6.223 ||</li>
          </ul>
        </li>
        <li class="verse" id="v6-224">
          <ul class="padas">
            <li>varṇavyaktau ca dṛṣṭatvāt teṣāṃ nādṛṣṭakalpanā |</li>
            <li>anye tu varṇayanty atra pūrvoktadhvanivādinaḥ || 6.224 ||</li>
          </ul>
        </li>
        <li class="verse" id="v6-225">
          <ul class="padas">
            <li>marutām eva nānātvād ghoṣaśrutyupapādanam |</li>
            <li>tatra tālvādisaṃyogavibhāgaiḥ preritāḥ sphuṭam || 6.225 ||</li>
          </ul>
        </li>
        <li class="verse" id="v6-226">
          <ul class="padas">
            <li>vyañjanti varṇam anye tu śabdatvaṃ sarvavarṇabhāk |</li>
            <li>varṇasarvagatatvāt tu nāpadyeta nirāśrayam || 6.226 ||</li>
          </ul>
        </li>
        <li class="verse" id="v6-227">
          <ul class="padas">
            <li>na ca paryanuyogaḥ syāt kva varṇe vyaktir ity ayam |</li>
            <li>eta eva ca te pūrvam uktā bodhānuvarttinaḥ || 6.227 ||</li>
          </ul>
        </li>
        <li class="verse" id="v6-228">
          <ul class="padas">
            <li>yeṣāṃ pracayanānātvād vṛttibhedaḥ pratīyate |<span class="pb rich-text" data-page="558">(p.558)</span><br class="pb-br rich-text"/></li>
            <li>yad vā jātyantaraṃ santu sarvathā kāryahetukam || 6.228 ||</li>
          </ul>
        </li>
        <li class="verse" id="v6-229">
          <ul class="padas">
            <li>tvatpakṣavad dhvanīnāṃ naḥ śaktibhedaprakalpanam |</li>
            <li>darśanasya parārthatvaṃ yadi nāma pratīyate || 6.229 ||</li>
          </ul>
        </li>
        <li class="verse" id="v6-230">
          <ul class="padas">
            <li>śabdasya kim ihāyātaṃ yena nityo 'bhyupeyate |</li>
            <li>anityeṣv api dṛṣṭatvād dvīpajvālāghaṭādiṣu || 6.230 ||</li>
          </ul>
        </li>
        <li class="verse" id="v6-231">
          <ul class="padas">
            <li>parārthadarśanatvasya dharmatve 'pi na hetutā |</li>
            <li>vinā sādharmyadṛṣṭāntād viruddho vā bhaved ayam || 6.231 ||</li>
          </ul>
        </li>
        <li class="verse" id="v6-232">
          <ul class="padas">
            <li>nityānām aprayogitvam aṇūnām api daśyate |<span class="pb rich-text" data-page="559">(p.559)</span><br class="pb-br rich-text"/></li>
            <li>arthapratyāyanaṃ caiṣa janmanaiva kariṣyati || 6.232 ||</li>
          </ul>
        </li>
        <li class="verse" id="v6-233">
          <ul class="padas">
            <li>vināpi sthāsnurūpeṇa saṃyogādīn yathā kriyā |</li>
            <li>pūrvālocanam etasya bhūtasmṛtyā ca karmavat || 6.233 ||</li>
          </ul>
        </li>
        <li class="verse" id="v6-234">
          <ul class="padas">
            <li>tasmān na viniyojyatvāt prāgastitvaṃ ghaṭādivat |</li>
            <li>prakāśitaṃ yathā cārthaṃ tejasā kena cit purā || 6.234 ||</li>
          </ul>
        </li>
        <li class="verse" id="v6-235">
          <ul class="padas">
            <li>na vā bhūyopi buddhyante śabdād api tathā bhavet |</li>
            <li>darśanasya parārthatve yadasiddhyādi codyate || 6.235 ||</li>
          </ul>
        </li>
        <li class="verse" id="v6-236">
          <ul class="padas">
            <li>tatkāṣṭhadahano vahnirabdāhārthaṃ niyujyate |</li>
            <li>anumānaprayoge hi vaktum ityādi yujyate || 6.236 ||</li>
          </ul>
        </li>
        <li class="verse" id="v6-237">
          <ul class="padas">
            <li>arthāpattir iyaṃ coktā pakṣadharmādivarjitā |</li>
            <li>yadi nāśini nitye vā vināśiny eva vā bhavet || 6.237 ||</li>
          </ul>
        </li>
        <li class="verse" id="v6-238">
          <ul class="padas">
            <li>śabde vācakasāmarthyam, tato dūṣaṇam ucyatām |</li>
            <li>phalavad vyavahārāṅgabhūtārthapratyayāṅgatā || 6.238 ||</li>
          </ul>
        </li>
        <li class="verse" id="v6-239">
          <ul class="padas">
            <li>niṣphalatvena śabdasya yogyatvād avadhāryate |</li>
            <li>parīkṣyamāṇas tenāsya yuktyā nityavināśayoḥ || 6.239 ||<span class="pb rich-text" data-page="560">(p.560)</span><br class="pb-br rich-text"/></li>
          </ul>
        </li>
        <li class="verse" id="v6-240">
          <ul class="padas">
            <li>sa dharmo 'bhyupagantavyo yaḥ pradhānaṃ na bādhate |</li>
            <li>na hy aṅgāṅgānurodhena pradhānaphalabādhanam || 6.240 ||</li>
          </ul>
        </li>
        <li class="verse" id="v6-241">
          <ul class="padas">
            <li>yujyate, nāśipakṣe ca tadekāntāt prasajyate |</li>
            <li>na hy adṛṣṭārthasambandhaḥ śabdo bhavati vācakaḥ || 6.241 ||</li>
          </ul>
        </li>
        <li class="verse" id="v6-242">
          <ul class="padas">
            <li>tathā cet syād apūrvo 'pi sarvaḥ sarvaṃ prakāśayet |</li>
            <li>sambandhadarśanaṃ cāsya nānityasyopapadyate || 6.242 ||</li>
          </ul>
        </li>
        <li class="verse" id="v6-243">
          <ul class="padas">
            <li>sambandhajñānasiddhiś ced dhruvaṃ kālāntarasthitiḥ |</li>
            <li>anyasmin jñātasambandhe na cānyo vācako bhavet || 6.243 ||</li>
          </ul>
        </li>
        <li class="verse" id="v6-244">
          <ul class="padas">
            <li>gośabdejñātasambandhe nāśvaśabdo hi vācakaḥ |</li>
            <li>athānyo 'pi svabhāvena kaś cid evāvabodhakaḥ || 6.244 ||</li>
          </ul>
        </li>
        <li class="verse" id="v6-245">
          <ul class="padas">
            <li>tatrānibandhane na syāt ko 'sāv iti viniścayaḥ |</li>
            <li>yataḥ pratyaya ity evaṃ vyavahāro 'vakalpate || 6.245 ||<span class="pb rich-text" data-page="561">(p.561)</span><br class="pb-br rich-text"/></li>
          </ul>
        </li>
        <li class="verse" id="v6-246">
          <ul class="padas">
            <li>śrotāṇāṃ syād apītthaṃ tu vaktāṇāṃ nāvakalpate |</li>
            <li>ajñātvā kam asau śabdam ādāv eva vivakṣati || 6.246 ||</li>
          </ul>
        </li>
        <li class="verse" id="v6-247">
          <ul class="padas">
            <li>jānāti ced avaśyaṃ sa pūrvaṃ tenāvadhāritaḥ |</li>
            <li>tejaḥ pratyakṣaśeṣatvān na tattve 'pi prakāśakam || 6.247 ||</li>
          </ul>
        </li>
        <li class="verse" id="v6-248">
          <ul class="padas">
            <li>sadṛśatvāt pratītiś cet, taddvāreṇāpy avācakaḥ |</li>
            <li>kasya caikasya sādṛśyāt kalpyatāṃ vācako 'paraḥ || 6.248 ||</li>
          </ul>
        </li>
        <li class="verse" id="v6-249">
          <ul class="padas">
            <li>adṛṣṭasaṅgatitvena sarveṣāṃ tulyatā yataḥ |</li>
            <li>arthavān pūrvadṛṣṭaś cet, tasya tāvān kutaḥ kṣaṇaḥ || 6.249 ||</li>
          </ul>
        </li>
        <li class="verse" id="v6-250">
          <ul class="padas">
            <li>dvistrir vānupalabdho hi nārthavān sampratīyate |<span class="pb rich-text" data-page="562">(p.562)</span><br class="pb-br rich-text"/></li>
            <li>apratītānyaśabdānāṃ tatkāle 'sāv anarthakaḥ || 6.250 ||</li>
          </ul>
        </li>
        <li class="verse" id="v6-251">
          <ul class="padas">
            <li>sa evānyaśrutīnāṃ syād arthavān iti vismayaḥ |</li>
            <li>athāsya vidyamānā 'pi kaiś cid artho na gamyate || 6.251 ||</li>
          </ul>
        </li>
        <li class="verse" id="v6-252">
          <ul class="padas">
            <li>tattulyam uttarasyeti kiṃ sādṛśyena vācakaḥ |</li>
            <li>anarthakatvam asya syād arthānanyaśrutīn prati || 6.252 ||</li>
          </ul>
        </li>
        <li class="verse" id="v6-253">
          <ul class="padas">
            <li>pūrvasminn api tatsattvāt sarvānarthakatā bhavet |</li>
            <li>arthavatsadṛśatvena yo vā śrutavatāṃ mataḥ || 6.253 ||</li>
          </ul>
        </li>
        <li class="verse" id="v6-254">
          <ul class="padas">
            <li>mukhyo 'sāvaśrutīnāṃ syāt, tadekatve na yujyate |</li>
            <li>sambandhākaraṇe yuktis taduktam iti kathyate || 6.254 ||</li>
          </ul>
        </li>
        <li class="verse" id="v6-255">
          <ul class="padas">
            <li>śabdānityatvapakṣe 'pi viśeṣeṇa sa duṣkaraḥ |<span class="pb rich-text" data-page="563">(p.563)</span><br class="pb-br rich-text"/></li>
            <li>śabdaṃ tāvad anuccārya sambandhakaraṇaṃ kutaḥ || 6.255 ||</li>
          </ul>
        </li>
        <li class="verse" id="v6-256">
          <ul class="padas">
            <li>na coccāritaṣṭasya sambandhena prayojanam |</li>
            <li>tenāsambaddhya naṣṭatvāt pūrvas tāvad anarthakaḥ || 6.256 ||</li>
          </ul>
        </li>
        <li class="verse" id="v6-257">
          <ul class="padas">
            <li>uttaro 'kṛtasambandho vijñāyetārthavān katham |</li>
            <li>śabdoccāraṇasambandhakaraṇavyāvahārikāḥ || 6.257 ||</li>
          </ul>
        </li>
        <li class="verse" id="v6-258">
          <ul class="padas">
            <li>kriyāḥ kramasvabhāvatvāt kaḥ kuryād yugapat kva cit |</li>
            <li>deśakālādibhedānāṃ puṃsā śabdāntaraśruteḥ || 6.258 ||</li>
          </ul>
        </li>
        <li class="verse" id="v6-259">
          <ul class="padas">
            <li>pūrvaṃ kṛtrimasambandhe 'py ekaḥ śabdo na sidhyati |</li>
            <li>sambandhakathane 'py asya syād evaiṣā nirākṛtiḥ || 6.259 ||</li>
          </ul>
        </li>
        <li class="verse" id="v6-260">
          <ul class="padas">
            <li>naṣṭāsadvarttamāneṣu nākhyānasya hi sambhavaḥ |</li>
            <li>arthavān kataraḥ śabdaḥ śroturvaktrā ca kathyatām || 6.260 ||</li>
          </ul>
        </li>
        <li class="verse" id="v6-261">
          <ul class="padas">
            <li>yadā pūrvaśrutaṃ śabdaṃ nāsau śaknoti bhāṣitum |</li>
            <li>na tāvad arthavantaṃ sa bravīti sadṛśaṃ badet || 6.261 ||</li>
          </ul>
        </li>
        <li class="verse" id="v6-262">
          <ul class="padas">
            <li>nārthavatsadṛśaḥ śabdaḥ śrotus tatropapadyate |</li>
            <li>arthavadgrahaṇābhāvāt,  6.262 ||<span class="pb rich-text" data-page="564">(p.564)</span><br class="pb-br rich-text"/>  na cāsāvarthavān svayam ||</li>
          </ul>
        </li>
        <li class="verse" id="v6-263">
          <ul class="padas">
            <li>vaktuḥ śrotṛtvavelāyām etad eva prasajyate |</li>
            <li>evaṃ ca sarvavaktāṇāṃ na śabdaḥ kvacidarthavān || 6.263 ||</li>
          </ul>
        </li>
        <li class="verse" id="v6-264">
          <ul class="padas">
            <li>bhaved yady api sambandhaḥ sargādau kasya cit kṛtaḥ |</li>
            <li>tasminn abuddhe naiva syād ekasmāt sadṛśe matiḥ || 6.264 ||</li>
          </ul>
        </li>
        <li class="verse" id="v6-265">
          <ul class="padas">
            <li>atha tatkālajaiḥ pumbhis tasmin śabde 'vadhārite |</li>
            <li>pravṛtter anumīyeta tatsādṛśyaparamparā || 6.265 ||</li>
          </ul>
        </li>
        <li class="verse" id="v6-266">
          <ul class="padas">
            <li>tatra sambandhamārgeṇa pūrvoktena prasajyate |</li>
            <li>smāryaṃ tanmūlasādṛśyaṃ tadadhīnārthaniścayāt || 6.266 ||</li>
          </ul>
        </li>
        <li class="verse" id="v6-267">
          <ul class="padas">
            <li>vastuny utpattibhinne ca dūrādārabhya kalpitam |</li>
            <li>stokastokaviśeṣeṇa sādṛśyaṃ viprakṛṣyate || 6.267 ||</li>
          </ul>
        </li>
        <li class="verse" id="v6-268">
          <ul class="padas">
            <li>svaravyañjanamātrādibhedāc chabde viśeṣataḥ |</li>
            <li>śālāmālā 'balāvelāśīletyādiprakalpanāt || 6.268 ||<span class="pb rich-text" data-page="565">(p.565)</span><br class="pb-br rich-text"/></li>
          </ul>
        </li>
        <li class="verse" id="v6-269">
          <ul class="padas">
            <li>sādṛśyāt pratipattau ca bhrāntijñānaṃ prasajyate |</li>
            <li>dhūme vṛṣṭe 'gnisambandhe bāṣpād iva kṛśānuṣīḥ || 6.269 ||</li>
          </ul>
        </li>
        <li class="verse" id="v6-270">
          <ul class="padas">
            <li>evam astv iti cet brūyān naitadbādhakavarjanāt |</li>
            <li>tāvatā siddham iti cet, śabdābhedo 'pi sidhyati || 6.270 ||</li>
          </ul>
        </li>
        <li class="verse" id="v6-271">
          <ul class="padas">
            <li>tathā bhinnam abhinnaṃ vā sādṛśyaṃ vyaktito bhavet |</li>
            <li>evam ekam anekaṃ vā nityaṃ vānityam eva vā || 6.271 ||</li>
          </ul>
        </li>
        <li class="verse" id="v6-272">
          <ul class="padas">
            <li>bhinnatvaikatvanityatve jātir eva prakalpyate |</li>
            <li>abhedānityanānātve pūrvoktenaiva tulyatā || 6.272 ||</li>
          </ul>
        </li>
        <li class="verse" id="v6-273">
          <ul class="padas">
            <li>vyaktyananyat tathaikaṃ ca sādṛśyaṃ nityam iṣyate |</li>
            <li>vyaktinityatvamāpannaṃ tathā saty asmadohitam || 6.273 ||</li>
          </ul>
        </li>
        <li class="verse" id="v6-274">
          <ul class="padas">
            <li>na cāvayavasāmānyarūpā sadṛśatā tava |</li>
            <li>varṇābhede hi sā sidhyen na cābhedas tvayeṣyate || 6.274 ||<span class="pb rich-text" data-page="566">(p.566)</span><br class="pb-br rich-text"/></li>
          </ul>
        </li>
        <li class="verse" id="v6-275">
          <ul class="padas">
            <li>gośabdatvādigatvādi pūrvam eva nirākṛtam |</li>
            <li>varṇavyaktaya eva syur nityās tenāvabodhakāḥ || 6.275 ||</li>
          </ul>
        </li>
        <li class="verse" id="v6-276">
          <ul class="padas">
            <li>gośabde 'vasthite 'smākaṃ tadaśaktijakāritā |</li>
            <li>gāvyāder api gobuddhir mūlaśabdānusāriṇī || 6.276 ||</li>
          </ul>
        </li>
        <li class="verse" id="v6-277">
          <ul class="padas">
            <li>syāt sādṛśyanimittā ced gauraśabdād api dhruvam |</li>
            <li>tenāvyāvṛttir iṣṭātra gośabdād eva sā hi dhīḥ || 6.277 ||</li>
          </ul>
        </li>
        <li class="verse" id="v6-278">
          <ul class="padas">
            <li>nanv ānupūrvyanityatvād anityo vācako bhavet |</li>
            <li>padaṃ vācakam iṣṭaṃ hi kramādhīnā ca tanmatiḥ || 6.278 ||</li>
          </ul>
        </li>
        <li class="verse" id="v6-279">
          <ul class="padas">
            <li>varṇāḥ sarvagatatvād vo na svataḥ kramavṛttayaḥ |</li>
            <li>anityadhvanikāryatvāt kramasyāto vināśitā || 6.279 ||</li>
          </ul>
        </li>
        <li class="verse" id="v6-280">
          <ul class="padas">
            <li>puruṣādhīnatā cāsya tadvivakṣāvaśād bhavet |</li>
            <li>varṇānāṃ nityatā tena niṣphalā paramāṇuvat || 6.280 ||</li>
          </ul>
        </li>
        <li class="verse" id="v6-281">
          <ul class="padas">
            <li>yathā saty aṇunityatve ghaṭe tadracanātmake |</li>
            <li>na nityataivaṃ varṇeṣu nityeṣu padanāśitā || 6.281 ||<span class="pb rich-text" data-page="567">(p.567)</span><br class="pb-br rich-text"/></li>
          </ul>
        </li>
        <li class="verse" id="v6-282">
          <ul class="padas">
            <li>na ca kramād vinā varṇā vijñātāḥ pratipādakāḥ |</li>
            <li>kramasyaiva padatvaṃ vastasmādevaṃ prasajyate || 6.282 ||</li>
          </ul>
        </li>
        <li class="verse" id="v6-283">
          <ul class="padas">
            <li>padaṃ varṇātiriktaṃ tu yeṣāṃ syāt kramavarjitam |</li>
            <li>teṣām evārthavatyeṣā śabdanityatvakalpanā || 6.283 ||</li>
          </ul>
        </li>
        <li class="verse" id="v6-284">
          <ul class="padas">
            <li>na tāvad ānupūrvyasya padatvaṃ naḥ prasajyate |</li>
            <li>na hi vastvantarādhāram etad dṛṣṭaṃ prakāśakam || 6.284 ||</li>
          </ul>
        </li>
        <li class="verse" id="v6-285">
          <ul class="padas">
            <li>dvaye saty api tenātra vijñeyo 'rthasya vācakaḥ |</li>
            <li>varṇāḥ kiṃ nu kramopetāḥ kiṃ nu varṇāśrayaḥ kramaḥ || 6.285 ||</li>
          </ul>
        </li>
        <li class="verse" id="v6-286">
          <ul class="padas">
            <li>kramaḥ kramavatām aṅgam iti kiṃ yuktisādhyatā |</li>
            <li>dharmamātram asau teṣāṃ na vastvantaram iṣyate || 6.286 ||</li>
          </ul>
        </li>
        <li class="verse" id="v6-287">
          <ul class="padas">
            <li>itthaṃ pratīyamānāḥ syur varṇās tenāvabodhakāḥ |</li>
            <li>na ca kramasya kāryatvaṃ pūrvasiddhaparigrahāt || 6.287 ||</li>
          </ul>
        </li>
        <li class="verse" id="v6-288">
          <ul class="padas">
            <li>vaktā na hi kramaṃ kañ cid svātantryeṇa prapadyate |</li>
            <li>yathaivāsya parair uktis tathaivainaṃ vivakṣati || 6.288 ||</li>
          </ul>
        </li>
        <li class="verse" id="v6-289">
          <ul class="padas">
            <li>paro 'py evam ataś cāsya, sambandhavadanityatā |<span class="pb rich-text" data-page="568">(p.568)</span><br class="pb-br rich-text"/></li>
            <li>tenaivaṃ vyavahārāt syād akauṭasthye 'pi nityatā || 6.289 ||</li>
          </ul>
        </li>
        <li class="verse" id="v6-290">
          <ul class="padas">
            <li>yatnataḥ pratiṣedhyā naḥ puruṣāṇāṃ svatantratā |</li>
            <li>varṇānām api nanv evam akauṭasthye 'pi setsyati || 6.290 ||</li>
          </ul>
        </li>
        <li class="verse" id="v6-291">
          <ul class="padas">
            <li>nityeṣu satsu varṇeṣu vyavahārāt kramodayaḥ |</li>
            <li>ghaṭādiracanā yadvannityeṣu paramāṇuṣu || 6.291 ||</li>
          </ul>
        </li>
        <li class="verse" id="v6-292">
          <ul class="padas">
            <li>tadabhāve hi nirmūlā racanā nāvadhāryate |</li>
            <li>aṇukalpāś ca varṇāṃśā na santīty upapāditam || 6.292 ||</li>
          </ul>
        </li>
        <li class="verse" id="v6-293">
          <ul class="padas">
            <li>parair uktān bravīmīti vivakṣā cedṛśī dhruvam |</li>
            <li>tathā ca nityatāpattiḥ,  6.293 ||<span class="pb rich-text" data-page="569">(p.569)</span><br class="pb-br rich-text"/>  na cānyaccihnam asti vaḥ ||</li>
          </ul>
        </li>
        <li class="verse" id="v6-294">
          <ul class="padas">
            <li>tajjātīyatvasādṛśye niṣiddhe, yat tu sambhavet |</li>
            <li>śabdatvena sajātitvaṃ tulyaṃ śabdāntareṣu tat || 6.294 ||</li>
          </ul>
        </li>
        <li class="verse" id="v6-295">
          <ul class="padas">
            <li>jātyā yathā ghaṭādīnāṃ vyavahāropalakṣaṇam |</li>
            <li>tathaiva cānupūrvyāder jātidvāreṇa setsyati || 6.295 ||</li>
          </ul>
        </li>
        <li class="verse" id="v6-296">
          <ul class="padas">
            <li>tālvādijātayas tāvat sarvapuṃsāṃ vyavasthitāḥ |</li>
            <li>vaktā tāvad dhvanīṃs tābhir upalakṣya nirasyati || 6.296 ||<span class="pb rich-text" data-page="570">(p.570)</span><br class="pb-br rich-text"/></li>
          </ul>
        </li>
        <li class="verse" id="v6-297">
          <ul class="padas">
            <li>teṣāṃ ca jātayo bhinnāḥ śabdābhivyaktihetavaḥ |</li>
            <li>yāvadvarṇaṃ pravartante vyaktayo vā tadanvitāḥ || 6.297 ||</li>
          </ul>
        </li>
        <li class="verse" id="v6-298">
          <ul class="padas">
            <li>tatra tālvādisaṃyogavibhāgakramapūrvakam |</li>
            <li>dhvanīnām ānupūrvyaṃ syāj jātyā cobhayanityatā || 6.298 ||</li>
          </ul>
        </li>
        <li class="verse" id="v6-299">
          <ul class="padas">
            <li>yathaiva bhramaṇādīnāṃ bhāgair jātyā ca lakṣitaiḥ |</li>
            <li>kramānuvṛttir evaṃ syāt tālvādidhvanivarṇabhāk || 6.299 ||</li>
          </ul>
        </li>
        <li class="verse" id="v6-300">
          <ul class="padas">
            <li>vyaktīnām eva vā saukṣmyāj jātidharmāvadhāraṇam |</li>
            <li>tadvaśena ca varṇānāṃ vyāpitve 'pi kramagrahaḥ || 6.300 ||</li>
          </ul>
        </li>
        <li class="verse" id="v6-301">
          <ul class="padas">
            <li>evaṃ dhvaniguṇān sarvān nityatvena vyavasthitān |</li>
            <li>varṇā anupatantaḥ syur arthabhedāvabodhinaḥ || 6.301 ||</li>
          </ul>
        </li>
        <li class="verse" id="v6-302">
          <ul class="padas">
            <li>ānupūrvī ca varṇānāṃ hrasvadīrghaplutāś ca ye |</li>
            <li>kālasya pravibhāgās tair jāyante dhvanyupādhayaḥ || 6.302 ||<span class="pb rich-text" data-page="571">(p.571)</span><br class="pb-br rich-text"/></li>
          </ul>
        </li>
        <li class="verse" id="v6-303">
          <ul class="padas">
            <li>kālaś caiko vibhur nityaḥ, pravibhakto 'pi gamyate |</li>
            <li>varṇavat, sarvabhāveṣu vyajyate kena cit kva cit || 6.303 ||</li>
          </ul>
        </li>
        <li class="verse" id="v6-304">
          <ul class="padas">
            <li>varṇeṣu vyajyamānasya tasya pratyāyanāṅgatā |</li>
            <li>anyatrāpi tu sadbhāvāt tatsvarūpasya nityatā || 6.304 ||</li>
          </ul>
        </li>
        <li class="verse" id="v6-305">
          <ul class="padas">
            <li>tasmān na padadharmo 'sti vināśo kaś cid īdṛśaḥ |<span class="pb rich-text" data-page="572">(p.572)</span><br class="pb-br rich-text"/></li>
            <li>tena nityaṃ padaṃ siddhaṃ varṇānityatvavādinām || 6.305 ||</li>
          </ul>
        </li>
        <li class="verse" id="v6-306">
          <ul class="padas">
            <li>paradharme 'pi cāṅgatvam uktam aśvagajādivat |</li>
            <li>nityatāyāṃ ca sarveṣām arthapatteḥ pramāṇatā || 6.306 ||</li>
          </ul>
        </li>
        <li class="verse" id="v6-307">
          <ul class="padas">
            <li>pade 'navayave cāpi vyañjakaiḥ kramavṛttibhiḥ |</li>
            <li>puruṣādhīnatāyāṃ ca na prāmāṇyaṃ prasajyate || 6.307 ||</li>
          </ul>
        </li>
        <li class="verse" id="v6-308">
          <ul class="padas">
            <li>vākkyeṣu dṛṣṭam etac ca tannirbhāgatvavādinām |</li>
            <li>anyathānupapattyā tat sarvathā padanityatā || 6.308 ||</li>
          </ul>
        </li>
        <li class="verse" id="v6-309">
          <ul class="padas">
            <li>parāthadarśanārthatvaṃ yenāyaṃ pratipadyate |</li>
            <li>sa dharmo hy anumānāya sambandhāpekṣitocyate || 6.309 ||<span class="pb rich-text" data-page="573">(p.573)</span><br class="pb-br rich-text"/></li>
          </ul>
        </li>
        <li class="verse" id="v6-310">
          <ul class="padas">
            <li>na sādhanaprayogo 'yaṃ sūtrakāreṇa racyate |</li>
            <li>vṛttikāreṇa cārthas tu yogyo dvābhyāṃ nirūpitaḥ || 6.310 ||</li>
          </ul>
        </li>
        <li class="verse" id="v6-311">
          <ul class="padas">
            <li>atrocyate sthiraḥ śabdo dhūmagotvādijātivat |</li>
            <li>sambandhānubhvāpekṣasāmānyārthāvabodhanāt || 6.311 ||</li>
          </ul>
        </li>
        <li class="verse" id="v6-312">
          <ul class="padas">
            <li>anyāpohanasārūpyajātiliṅgatvakalpane |</li>
            <li>viśeṣāṇām aliṅgatvāt sarvasāmānyanityatā || 6.312 ||</li>
          </ul>
        </li>
        <li class="verse" id="v6-313">
          <ul class="padas">
            <li>svavākyādivirodho vā parārthatvena kathyate |</li>
            <li>pratijñoccāryate sarvā sādhyārthapratipattaye || 6.313 ||</li>
          </ul>
        </li>
        <li class="verse" id="v6-314">
          <ul class="padas">
            <li>na cānityā bravīty eṣā svārtham ity upapāditam |</li>
            <li>tenārthapratyayāpannān nityatvān nāśabādhanam || 6.314 ||</li>
          </ul>
        </li>
        <li class="verse" id="v6-315">
          <ul class="padas">
            <li>arthābhidhānasāmarthyam abhyupetya ca sādhayet |</li>
            <li>pūrvābhyupagatenāpi nāśitvaṃ bādhate paraḥ || 6.315 ||</li>
          </ul>
        </li>
        <li class="verse" id="v6-316">
          <ul class="padas">
            <li>arthapratītisāmarthyaiḥ pratiśāstram upāśritaiḥ |</li>
            <li>āgamenāpi nāśitvaṃ bādhyate sarvavādinām || 6.316 ||<span class="pb rich-text" data-page="574">(p.574)</span><br class="pb-br rich-text"/></li>
          </ul>
        </li>
        <li class="verse" id="v6-317">
          <ul class="padas">
            <li>sarvalokaprasiddhyā ca bādhaḥ pūrvoktayā diśā |</li>
            <li>anumānavirodho 'pi prāguktenaiva hetunā || 6.317 ||</li>
          </ul>
        </li>
        <li class="verse" id="v6-318">
          <ul class="padas">
            <li>pratyakṣeṇa viruddhatvaṃ saṅkhyābhāve 'bhidhāsyate |</li>
            <li>vaktavyaś caiṣa kaḥ śabdo nāśitvena prasādhyate || 6.318 ||</li>
          </ul>
        </li>
        <li class="verse" id="v6-319">
          <ul class="padas">
            <li>triguṇaḥ paudgalo vā 'yam ākāśasyātha vā guṇaḥ |</li>
            <li>varṇād anyo 'tha nādātmā vāyurūpo 'rthavācakaḥ || 6.319 ||</li>
          </ul>
        </li>
        <li class="verse" id="v6-320">
          <ul class="padas">
            <li>padavākyātmakaḥ sphoṭaḥ sārūpyānyanivarttane |</li>
            <li>eteṣām astv anityatvaṃ nāsmākaṃ teṣu nityatā || 6.320 ||</li>
          </ul>
        </li>
        <li class="verse" id="v6-321">
          <ul class="padas">
            <li>aprasiddhaviśeṣyatvam āśrayāsiddhahetutā |</li>
            <li>athāsmad iṣṭaḥ pakṣaḥ syād dvayam etat samaṃ tava || 6.321 ||</li>
          </ul>
        </li>
        <li class="verse" id="v6-322">
          <ul class="padas">
            <li>śabdamātram athocyeta śabdatvaṃ ca tathā sati |</li>
            <li>anityaṃ tac ca sarveṣāṃ nityam iṣṭaṃ viruddhyate || 6.322 ||</li>
          </ul>
        </li>
        <li class="verse" id="v6-323">
          <ul class="padas">
            <li>yatkiñcid iha sāmānyaṃ nityaṃ sarveṇa kalpyate |<span class="pb rich-text" data-page="575">(p.575)</span><br class="pb-br rich-text"/></li>
            <li>anityatve hi naitat syād vyaktiṣu kāsu cit || 6.323 ||</li>
          </ul>
        </li>
        <li class="verse" id="v6-324">
          <ul class="padas">
            <li>vyaktayaḥ śabdaśabdena na śakyante ca bhāṣitum |</li>
            <li>tāsāṃ jātyatireke ca pūrvokte eva dūṣaṇe || 6.324 ||</li>
          </ul>
        </li>
        <li class="verse" id="v6-325">
          <ul class="padas">
            <li>āśrayān atireke tu jātāv iva virodhitā |</li>
            <li>aprasiddhaviśeṣyatvaṃ syāt pareṣāṃ ca pūrvavat || 6.325 ||</li>
          </ul>
        </li>
        <li class="verse" id="v6-326">
          <ul class="padas">
            <li>anityavaṃ ca nāśitvaṃ yady ātyantikam ucyate |</li>
            <li>tato 'smān prati pakṣaḥ syād aprasiddhaviśeṣaṇaḥ || 6.326 ||</li>
          </ul>
        </li>
        <li class="verse" id="v6-327">
          <ul class="padas">
            <li>yathā kathañ cid iṣṭā ced anityavyapadeśyatā |</li>
            <li>anabhivyaktyavasthātaḥ sābhivyaktyātmaneṣyate || 6.327 ||</li>
          </ul>
        </li>
        <li class="verse" id="v6-328">
          <ul class="padas">
            <li>aikāntikavikalpe ca vyatirekavināśayoḥ |</li>
            <li>pūrvābhyupagamenāpi virodhaḥ sāṃkhyajainayoḥ || 6.328 ||<span class="pb rich-text" data-page="576">(p.576)</span><br class="pb-br rich-text"/></li>
          </ul>
        </li>
        <li class="verse" id="v6-329">
          <ul class="padas">
            <li>pratyakṣaindriyakatvāder aulūkyānām asiddhatā |</li>
            <li>anekaśabdakalpyatvād ādyamadhyabhaveṣu ca || 6.329 ||</li>
          </ul>
        </li>
        <li class="verse" id="v6-330">
          <ul class="padas">
            <li>antyaśabde 'pi pakṣe syād āśrayāsiddhatā mama |</li>
            <li>sarvaśabdeṣu sādhyeṣu hetur avyāpakas tava || 6.330 ||</li>
          </ul>
        </li>
        <li class="verse" id="v6-331">
          <ul class="padas">
            <li>sāmānyair vyabhicāraś ca, jātimattve satīti cet |</li>
            <li>tathāpi, asiddham asmākaṃ tadvattvaṃ vyatiriktayā || 6.331 ||</li>
          </ul>
        </li>
        <li class="verse" id="v6-332">
          <ul class="padas">
            <li>ananyayā tu tadvattā tavāsidhetyahetutā |</li>
            <li>athānuvṛttivyāvṛttihetunā yujyate matup || 6.332 ||</li>
          </ul>
        </li>
        <li class="verse" id="v6-333">
          <ul class="padas">
            <li>tathāpy asty eva tadvattā teṣāṃ sāmānyabuddhitaḥ |<span class="pb rich-text" data-page="577">(p.577)</span><br class="pb-br rich-text"/></li>
            <li>gotvādiṣv api sāmānyaṃ sāmānyam iti no matiḥ || 6.333 ||</li>
          </ul>
        </li>
        <li class="verse" id="v6-334">
          <ul class="padas">
            <li>vyāvarttate viśeṣebhyaḥ seti śabdena tulyatā |</li>
            <li>nityatvaṃ cānugāmyeṣām anityebhyo nivarttitam || 6.334 ||</li>
          </ul>
        </li>
        <li class="verse" id="v6-335">
          <ul class="padas">
            <li>athātra gauṇamithyātve syātām varṇeṣu te same |</li>
            <li>yogīndriyāvagamyaiś ca vyabhicāro 'ṇubhis tava || 6.335 ||</li>
          </ul>
        </li>
        <li class="verse" id="v6-336">
          <ul class="padas">
            <li>nityānām api teṣāṃ hi pratyakṣatvādisambhavaḥ |</li>
            <li>atha syāt tannivṛttyartham asmadādiviśeṣaṇam || 6.336 ||</li>
          </ul>
        </li>
        <li class="verse" id="v6-337">
          <ul class="padas">
            <li>ahaṃpratyayavijñeyair ātmabhirvyabhicāritā |</li>
            <li>liṅgaśabdādyabhāvena manassaṃyogahetukam || 6.337 ||</li>
          </ul>
        </li>
        <li class="verse" id="v6-338">
          <ul class="padas">
            <li>pratyakṣaṃ caitadekāntāt sukhādāv iva kalpyate |</li>
            <li>bāhyendriyāvagamyatvam atha kuryād viśeṣaṇam || 6.338 ||</li>
          </ul>
        </li>
        <li class="verse" id="v6-339">
          <ul class="padas">
            <li>tathāpi vyabhicāryeva jātīnāṃ jātimattayā |<span class="pb rich-text" data-page="578">(p.578)</span><br class="pb-br rich-text"/></li>
            <li>ekārthasamavāyena jātir jātimatī hi vaḥ || 6.339 ||</li>
          </ul>
        </li>
        <li class="verse" id="v6-340">
          <ul class="padas">
            <li>ādhāratvam athocyeta, nāmūrtā''dhīyate hy asau |</li>
            <li>samavāyaṃ yadi brūyāḥ, tvadīyaḥ so 'pi vāritaḥ || 6.340 ||</li>
          </ul>
        </li>
        <li class="verse" id="v6-341">
          <ul class="padas">
            <li>abhedavṛttiṃ brūyāś cet, jātīnām api seṣyate |</li>
            <li>kleśaś ca nityavaidharmye kṛto bahuviśeṣaṇaiḥ || 6.341 ||</li>
          </ul>
        </li>
        <li class="verse" id="v6-342">
          <ul class="padas">
            <li>svaśabdenaiva tāny uktvā tebhyo 'nyatvaṃ varaṃ kṛtam |</li>
            <li>evaṃ ca śakyate vaktaṃ nityatāpy ambarādivat || 6.342 ||</li>
          </ul>
        </li>
        <li class="verse" id="v6-343">
          <ul class="padas">
            <li>tadbhinnā 'nityavṛkṣādivyatiriktatvahetukā |<span class="pb rich-text" data-page="579">(p.579)</span><br class="pb-br rich-text"/></li>
            <li>kevalaindriyakatve 'pi sāṃkhyabauddhaprakalpite || 6.343 ||</li>
          </ul>
        </li>
        <li class="verse" id="v6-344">
          <ul class="padas">
            <li>jātyā sādhitayedānīṃ vyabhicāraḥ pratīyate |</li>
            <li>asiddhe pakṣadharmatve yathaiva prativādinaḥ || 6.344 ||</li>
          </ul>
        </li>
        <li class="verse" id="v6-345">
          <ul class="padas">
            <li>na hetur labhyate, tadvadanvayavyatirekayoḥ |</li>
            <li>tatra yady apy asiddhā syāj jātiḥ sādhanavādinaḥ || 6.345 ||</li>
          </ul>
        </li>
        <li class="verse" id="v6-346">
          <ul class="padas">
            <li>tāvat tathāpy ahetutvaṃ yāvat sā na nirākṛtā |</li>
            <li>kāryā caindriyakatve 'pi kiṃ vastv iti nirūpaṇā || 6.346 ||</li>
          </ul>
        </li>
        <li class="verse" id="v6-347">
          <ul class="padas">
            <li>vyaktyananyatvanānātvabhedābhedeṣu ca sphuṭā |</li>
            <li>tatrāsādhāraṇāsiddha sādhyahīnasapakṣatāḥ || 6.347 ||</li>
          </ul>
        </li>
        <li class="verse" id="v6-348">
          <ul class="padas">
            <li>vikalpitānusāreṇa vaktavyā vādyapekṣayā |<span class="pb rich-text" data-page="580">(p.580)</span><br class="pb-br rich-text"/></li>
            <li>viruddhāvyabhicāritvaṃ vakṣyamāṇaiś ca hetubhiḥ || 6.348 ||</li>
          </ul>
        </li>
        <li class="verse" id="v6-349">
          <ul class="padas">
            <li>kevalākāśavarttitvād aulūkyasya vibhutvavat |</li>
            <li>tathā ca śrotragamyatvāc chabdatvavad iti sthitiḥ || 6.349 ||</li>
          </ul>
        </li>
        <li class="verse" id="v6-350">
          <ul class="padas">
            <li>prāguktena vibhutvena vyomavac cāsya nityatā |</li>
            <li>sapakṣo 'pi vikalpyo 'tra śrutyarthe sādhyahīnatā || 6.350 ||</li>
          </ul>
        </li>
        <li class="verse" id="v6-351">
          <ul class="padas">
            <li>vyaktilakṣaṇapakṣe 'pi jātyanyānanyakalpanā |</li>
            <li>anyatve dharmyasiddhir no 'nanyatve 'pi parān prati || 6.351 ||</li>
          </ul>
        </li>
        <li class="verse" id="v6-352">
          <ul class="padas">
            <li>aviśeṣe 'pi nānityaṃ na nityaṃ vastu tanmama |</li>
            <li>aṃśo hy etasya jātyākhyo nityo dhvaṃsītaro mataḥ || 6.352 ||</li>
          </ul>
        </li>
        <li class="verse" id="v6-353">
          <ul class="padas">
            <li>anityatā vikalpyātra, nāśaś cet sādhyahīnatā |</li>
            <li>mamānyathā tu bhavatām, ity eṣā dūṣaṇoktidik || 6.353 ||<span class="pb rich-text" data-page="581">(p.581)</span><br class="pb-br rich-text"/></li>
          </ul>
        </li>
        <li class="verse" id="v6-354">
          <ul class="padas">
            <li>sarveṇa śabdarūpaṃ ca vācakaṃ nityam iṣyate |</li>
            <li>tatsvarūpe vivādas tu varṇās tatra ca sādhitāḥ || 6.354 ||</li>
          </ul>
        </li>
        <li class="verse" id="v6-355">
          <ul class="padas">
            <li>sambandhanityatāyāḥ kiṃ śabdādhikaraṇe 'bhidhā |</li>
            <li>tādarthyāc chabdacintāyāḥ saiva hy atrādhikāritī || 6.355 ||</li>
          </ul>
        </li>
        <li class="verse" id="v6-356">
          <ul class="padas">
            <li>yad vā sambandhanityatvadvāreyaṃ śabdanityatā |</li>
            <li>sādhyate, na vinaṣṭe hi śabde tannityatā bhavet || 6.356 ||</li>
          </ul>
        </li>
        <li class="verse" id="v6-357">
          <ul class="padas">
            <li>anityānāṃ hi nityātmā yaḥ sambandhaḥ pratīyate |</li>
            <li>āśrayāṇām anucchedān na kva cit sa virudhyate || 6.357 ||</li>
          </ul>
        </li>
        <li class="verse" id="v6-358">
          <ul class="padas">
            <li>na cānucchedarūpeṇa gośabdānām iha sthitiḥ |</li>
            <li>na caiṣāṃ gamyate bhedas tenaikasyaiva nityatā || 6.358 ||</li>
          </ul>
        </li>
        <li class="verse" id="v6-359">
          <ul class="padas">
            <li>kṛtrimatve ca sambandhas tatprayogāpavarjanāt |</li>
            <li>tadekavyaktiniṣṭhatvān naiva sārvatriko bhavet || 6.359 ||<span class="pb rich-text" data-page="582">(p.582)</span><br class="pb-br rich-text"/></li>
          </ul>
        </li>
        <li class="verse" id="v6-360">
          <ul class="padas">
            <li>pārthivadravyasattādilāṅgūlatvādisaṅkarāt |</li>
            <li>vinā prayogabhūyas tvaṃ na syād gotvāvadhāraṇā || 6.360 ||</li>
          </ul>
        </li>
        <li class="verse" id="v6-361">
          <ul class="padas">
            <li>tasmād akṛtrimaḥ śabdo na kadā cid vinaṣyati |</li>
            <li>nityena nityasambandhād ākāśaparamāṇuvat || 6.361 ||</li>
          </ul>
        </li>
        <li class="verse" id="v6-362">
          <ul class="padas">
            <li>yad vā sambandhanityatvaṃ sūtre 'smin naiva varṇyate |</li>
            <li>śabdanityatvamātre 'pi bhāṣyaṃ hy etasya yujyate || 6.362 ||</li>
          </ul>
        </li>
        <li class="verse" id="v6-363">
          <ul class="padas">
            <li>sammugdhānekasāmānyaviṣayo hi sakṛcchrutaḥ |</li>
            <li>niṣkṛṣṭasvārthavācitvaṃ śabdo na pratipadyate || 6.363 ||</li>
          </ul>
        </li>
        <li class="verse" id="v6-364">
          <ul class="padas">
            <li>bahubhiḥ śravaṇair eva prāṇitvādīni varjayet |</li>
            <li>śuklādigamanādīni sāsnālāṅgūlatādi ca || 6.364 ||</li>
          </ul>
        </li>
        <li class="verse" id="v6-365">
          <ul class="padas">
            <li>śābaleyādikhaṇḍādivyaktīś ca svanibandhanāḥ |</li>
            <li>niṣkṛṣṭagotvavācitvaṃ cireṇa pratipadyate || 6.365 ||<span class="pb rich-text" data-page="583">(p.583)</span><br class="pb-br rich-text"/></li>
          </ul>
        </li>
        <li class="verse" id="v6-366">
          <ul class="padas">
            <li>tāvatkālaṃ sthiraṃ cainaṃ kaḥ paścān nāśayiṣyati |</li>
            <li>anapekṣatvasūtreṇa tac caitat sādhayiṣyate || 6.366 ||</li>
          </ul>
        </li>
        <li class="verse" id="v6-367">
          <ul class="padas">
            <li>kriyāvatām abhede hi kriyāvṛttiṣu kṛtvasuc |</li>
            <li>tatprayogād dhruvaṃ tasya śabdasyāvarttate kriyā || 6.367 ||</li>
          </ul>
        </li>
        <li class="verse" id="v6-368">
          <ul class="padas">
            <li>punaḥprayogavijñānaṃ na hi śabdāntare bhavet |</li>
            <li>tasyāṃ ca śabdasaṃkhyāyām aṣṭāv iti bhavecchrutiḥ || 6.368 ||</li>
          </ul>
        </li>
        <li class="verse" id="v6-369">
          <ul class="padas">
            <li>bhuktavanto 'ṣṭakṛtvo 'dya brāhmaṇā iti dṛśyate |</li>
            <li>dravyabhede 'py anekāntaṃ matvā''ha kim ato yadi || 6.369 ||</li>
          </ul>
        </li>
        <li class="verse" id="v6-370">
          <ul class="padas">
            <li>tasmāt tatparihārāya pramāṇāntaram ucyate |</li>
            <li>pratyabhijñānam etena prayogeṇopalakṣitam || 6.370 ||</li>
          </ul>
        </li>
        <li class="verse" id="v6-371">
          <ul class="padas">
            <li>kṛtvasuc cāpi naivāyaṃ vyabhicārīti gamyate |</li>
            <li>yataḥ prayujyate caikabrāhmaṇatvavivakṣayā || 6.371 ||<span class="pb rich-text" data-page="584">(p.584)</span><br class="pb-br rich-text"/></li>
          </ul>
        </li>
        <li class="verse" id="v6-372">
          <ul class="padas">
            <li>pramāṇaṃ pratyabhijñānaṃ dṛḍhendriyatayocyate |</li>
            <li>itaro 'siddhatām āha sādṛśyād grāhyadūṣaṇāt || 6.372 ||</li>
          </ul>
        </li>
        <li class="verse" id="v6-373">
          <ul class="padas">
            <li>nityaṃ sadṛśa eveti yatra rūḍhā matir bhavet |</li>
            <li>sa iti pratyabhijñānaṃ bhrāntis tatrāvakalpate || 6.373 ||</li>
          </ul>
        </li>
        <li class="verse" id="v6-374">
          <ul class="padas">
            <li>iha nityaṃ sa eveti vijñānaṃ jāyate dṛḍham |</li>
            <li>tadāstitvādhikatvāc ca prāmāṇyaṃ tasya sādhitam || 6.374 ||</li>
          </ul>
        </li>
        <li class="verse" id="v6-375">
          <ul class="padas">
            <li>nityaprasaṅgadvāreṇa spaṣṭayor apy anityayoḥ |</li>
            <li>pratyabhijñānasadbhāvād anaikāntikatocyate || 6.375 ||</li>
          </ul>
        </li>
        <li class="verse" id="v6-376">
          <ul class="padas">
            <li>na pratyakṣe iti tv etadasambaddham ivottaram |</li>
            <li>yato nātra pareṇoktā pratyakṣatvena nityatā || 6.376 ||</li>
          </ul>
        </li>
        <li class="verse" id="v6-377">
          <ul class="padas">
            <li>pratyakṣatvād ghaṭādīnāṃ mā prasāṅkṣīddhi nityatā |<span class="pb rich-text" data-page="585">(p.585)</span><br class="pb-br rich-text"/></li>
            <li>atīndriyatvān mā bhuc ca vyomāder apy anityatā || 6.377 ||</li>
          </ul>
        </li>
        <li class="verse" id="v6-378">
          <ul class="padas">
            <li>na ca nitye svarūpeṇa tenokte buddhikarmaṇī |</li>
            <li>yā tv anaikāntikatvoktiḥ sā tathaivāvatiṣṭhate || 6.378 ||</li>
          </ul>
        </li>
        <li class="verse" id="v6-379">
          <ul class="padas">
            <li>na tayoḥ pratyabhijñānam etad eva kilocyate |</li>
            <li>pratyakṣatvaniṣedhena pratyakṣeṇa hi tad bhavet || 6.379 ||</li>
          </ul>
        </li>
        <li class="verse" id="v6-380">
          <ul class="padas">
            <li>tena hetor abhāvo 'yaṃ vipakṣānujñayocyate |</li>
            <li>hetuṃ cāpy abhyanujñāya vipakṣo neti kathyate || 6.380 ||</li>
          </ul>
        </li>
        <li class="verse" id="v6-381">
          <ul class="padas">
            <li>sādhyaṃ nityasvarūpaṃ ced etayoḥ pratyabhijñayā |</li>
            <li>tatrāsambaddhatā vācyā yoktā paṅktivane prati || 6.381 ||</li>
          </ul>
        </li>
        <li class="verse" id="v6-382">
          <ul class="padas">
            <li>pratyabhijñānanityatve yāpy eṣānavadhāraṇā |</li>
            <li>anādarāya, na hy asmāt prakṛtaṃ mama duṣyati || 6.382 ||<span class="pb rich-text" data-page="586">(p.586)</span><br class="pb-br rich-text"/></li>
          </ul>
        </li>
        <li class="verse" id="v6-383">
          <ul class="padas">
            <li>vyaktirūpeṇa vā yena nāśitvaṃ buddhikarmaṇoḥ |</li>
            <li>na tatra pratyabhijñānaṃ, ghaṭabuddhau hi nāsya dhīḥ || 6.383 ||</li>
          </ul>
        </li>
        <li class="verse" id="v6-384">
          <ul class="padas">
            <li>yena tu pratyabhijñānaṃ śaktijātyātmanānayoḥ |</li>
            <li>tena nityatvam eveṣṭaṃ kathañ cit sarvavādinām || 6.384 ||</li>
          </ul>
        </li>
        <li class="verse" id="v6-385">
          <ul class="padas">
            <li>evaṃ tu pratyabhijñānaṃ vācoktaṃ kliṣṭayānayā |</li>
            <li>na ca śakyaṃ nirākartuṃ sarvalokaprasiddhitaḥ || 6.385 ||</li>
          </ul>
        </li>
        <li class="verse" id="v6-386">
          <ul class="padas">
            <li>yena nāma pramāṇena grahaṇaṃ buddhikarmaṇoḥ |</li>
            <li>tenaiva pratyabhijñānān nityatvaṃ kiṃ na siddhyati || 6.386 ||</li>
          </ul>
        </li>
        <li class="verse" id="v6-387">
          <ul class="padas">
            <li>vāṅmātrāt pratyabhijñānaṃ śakyaṃ śabde 'pabhāṣitum |<span class="pb rich-text" data-page="587">(p.587)</span><br class="pb-br rich-text"/></li>
            <li>pratyabhijñānapekṣeṇa na pratyakṣeṇa kiñ cana || 6.387 ||</li>
          </ul>
        </li>
        <li class="verse" id="v6-388">
          <ul class="padas">
            <li>rūpaśabdāvibhāgāc cety atraitat sādhayiṣyate |</li>
            <li>pratyakṣanityaṃ karmeti, tenaiṣātropavarṇanā || 6.388 ||</li>
          </ul>
        </li>
        <li class="verse" id="v6-389">
          <ul class="padas">
            <li>nāsmābhiḥ pratyabhijñānaṃ nityasādhanam iṣyate |</li>
            <li>anityavādinas tv eṣā pratyakṣeṇa viruddhatā || 6.389 ||</li>
          </ul>
        </li>
        <li class="verse" id="v6-390">
          <ul class="padas">
            <li>tenānaikāntiko nāyaṃ siddhāntāntaradūṣaṇam |</li>
            <li>dhīkarmasv api kiṃ naivam anityatvaṃ nivāryate || 6.390 ||</li>
          </ul>
        </li>
        <li class="verse" id="v6-391">
          <ul class="padas">
            <li>taducyate vināśitvam anumānāt pratīyate |</li>
            <li>śabde pratyakṣagamye ca tena bādho balīyasā || 6.391 ||</li>
          </ul>
        </li>
        <li class="verse" id="v6-392">
          <ul class="padas">
            <li>dhīkarmaṃ pratyabhijñānān nityatā tvānumānikī |</li>
            <li>tādṛśī nāśitāpīti na syāt tatra balābalam || 6.392 ||</li>
          </ul>
        </li>
        <li class="verse" id="v6-393">
          <ul class="padas">
            <li>na hi te iti tenāha, yad vā hetor viśeṣaṇam |</li>
            <li>pratyakṣam,  6.393 ||<span class="pb rich-text" data-page="588">(p.588)</span><br class="pb-br rich-text"/>  śrautratā ceyaṃ hetuḥ śabdatvavat kṛtaḥ ||</li>
          </ul>
        </li>
        <li class="verse" id="v6-394">
          <ul class="padas">
            <li>yatkarmātīndriyādhāraṃ tadapratyakṣam ucyate |</li>
            <li>apratyakṣeti buddhiś ca śūnyavāde nirūpitā || 6.394 ||</li>
          </ul>
        </li>
        <li class="verse" id="v6-395">
          <ul class="padas">
            <li>pratyakṣadravyavarttinyo dṛśyante yoḥ punaḥ kriyāḥ |</li>
            <li>tāsāṃ varṇavad eveṣṭaṃ nityatvaṃ pratyabhijñayā || 6.395 ||</li>
          </ul>
        </li>
        <li class="verse" id="v6-396">
          <ul class="padas">
            <li>vyañjakābhāvataś cāsāṃ santatānupalabdhitā |</li>
            <li>yad evotpādakaṃ vaḥ syāt tad eva vyañjakaṃ mama || 6.396 ||</li>
          </ul>
        </li>
        <li class="verse" id="v6-397">
          <ul class="padas">
            <li>tava śabdatvakartṛtve nitye api satī yathā |</li>
            <li>na nityam upalabhyete tathā me buddhikarmaṇī || 6.397 ||<span class="pb rich-text" data-page="589">(p.589)</span><br class="pb-br rich-text"/></li>
          </ul>
        </li>
        <li class="verse" id="v6-398">
          <ul class="padas">
            <li>yathā vā śaktisadbhāve kutaś cit kāraṇād ṛte |</li>
            <li>na kāryāṇy upajāyante tathābhivyaktir iṣyatām || 6.398 ||</li>
          </ul>
        </li>
        <li class="verse" id="v6-399">
          <ul class="padas">
            <li>vyaktibhyo 'nyatayā tāvat karma kleśena kalpyate |</li>
            <li>punarjātisahasrāṇāṃ tadbhede kliṣṭakalpanā || 6.399 ||</li>
          </ul>
        </li>
        <li class="verse" id="v6-400">
          <ul class="padas">
            <li>tata ekatvanityatvapratyekasamavāyitāḥ |</li>
            <li>vṛttiś ca viprakīrṇeṣu karmabhāgeṣu nāśiṣu || 6.400 ||</li>
          </ul>
        </li>
        <li class="verse" id="v6-401">
          <ul class="padas">
            <li>ekatvāc calanādīnāṃ tasmād ekātmikā matiḥ |</li>
            <li>prayatnāśrayanānātvād buddhibhedaḥ pravarttate || 6.401 ||</li>
          </ul>
        </li>
        <li class="verse" id="v6-402">
          <ul class="padas">
            <li>naiva hy atrāpi vicchinnāḥ śābaleyādipiṇḍavat |</li>
            <li>karmavyaktīr vijānīmaḥ kalpayema dvayaṃ yataḥ || 6.402 ||</li>
          </ul>
        </li>
        <li class="verse" id="v6-403">
          <ul class="padas">
            <li>śīghramandādibhede 'pi syāt prayatnādibhedataḥ |</li>
            <li>vyaktidvāro yathā jāteḥ, vyakter vā janane yathā || 6.403 ||<span class="pb rich-text" data-page="590">(p.590)</span><br class="pb-br rich-text"/></li>
          </ul>
        </li>
        <li class="verse" id="v6-404">
          <ul class="padas">
            <li>buddhīnām api caitanyasvābhāvyāt puruṣasya naḥ |</li>
            <li>nityatvam ekatā ceṣṭā, bhedas tu viṣayāśrayaḥ || 6.404 ||</li>
          </ul>
        </li>
        <li class="verse" id="v6-405">
          <ul class="padas">
            <li>svarūpeṇa yathā vahnir nityaṃ dahanakarmakaḥ |</li>
            <li>upanītaṃ dahatyarthaṃ dārhya nānyanna cānyathā || 6.405 ||</li>
          </ul>
        </li>
        <li class="verse" id="v6-406">
          <ul class="padas">
            <li>yathā vā darpaṇaḥ svaccho yathā ca sphaṭiko 'malaḥ |</li>
            <li>yadyannidhīyate yogyaṃ tacchāyāṃ pratipadyate || 6.406 ||</li>
          </ul>
        </li>
        <li class="verse" id="v6-407">
          <ul class="padas">
            <li>tathaiva nityacaitanyāḥ pumāṃso dehavṛttayaḥ |</li>
            <li>gṛhṇanti karaṇānītān rūpādīn, dhīr asau matā || 6.407 ||</li>
          </ul>
        </li>
        <li class="verse" id="v6-408">
          <ul class="padas">
            <li>tenopanetṛsambandhabhaṅgitvād bhaṅgino matiḥ |<span class="pb rich-text" data-page="591">(p.591)</span><br class="pb-br rich-text"/></li>
            <li>nanityaṃ dāhako vahnir dāhyāsannidhinā yathā || 6.408 ||</li>
          </ul>
        </li>
        <li class="verse" id="v6-409">
          <ul class="padas">
            <li>tatra bodhātmakatvena pratyabhijñāyate matiḥ |</li>
            <li>ghaṭahastyādibuddhitvaṃ tadbhedāl lokasammatam || 6.409 ||</li>
          </ul>
        </li>
        <li class="verse" id="v6-410">
          <ul class="padas">
            <li>saiveti nocyate buddhir arthabhedānusāribhiḥ |</li>
            <li>na cāsyāḥ pratyabhijñānam arthabhede 'nupāśrite || 6.410 ||</li>
          </ul>
        </li>
        <li class="verse" id="v6-411">
          <ul class="padas">
            <li>etanmanasi kṛtvā''ha nitye eveti bhāṣyakṛt |</li>
            <li>etayaiva diśā vācyā śuklāder api nityatā || 6.411 ||</li>
          </ul>
        </li>
        <li class="verse" id="v6-412">
          <ul class="padas">
            <li>saṃsargamātrabhedena syāt tatrāpi hi bhedadhīḥ |</li>
            <li>svarūpaṃ tu tad eveti ko jātiṃ kathayiṣyati || 6.412 ||<span class="pb rich-text" data-page="592">(p.592)</span><br class="pb-br rich-text"/></li>
          </ul>
        </li>
        <li class="verse" id="v6-413">
          <ul class="padas">
            <li>kva cid dravyeṇa saṃsargaḥ kva cin na syād guṇāntaraiḥ |</li>
            <li>śuklādes tena bhinnatvaṃ siddhaṃ bhāsuradhūsaraiḥ || 6.413 ||</li>
          </ul>
        </li>
        <li class="verse" id="v6-414">
          <ul class="padas">
            <li>jvālādeḥ kṣaṇikatve 'pi pratyabhijñeti cet, na tat |</li>
            <li>tatrāpi pratyabhijñeyaṃ sāmānyaṃ nityam eva naḥ || 6.414 ||</li>
          </ul>
        </li>
        <li class="verse" id="v6-415">
          <ul class="padas">
            <li>bhedabuddhis tu yatrāṃśe syāt kena cid upādhinā |</li>
            <li>tatra naḥ pratyabhijñānaṃ bhedabuddhyaiva vāritam || 6.415 ||</li>
          </ul>
        </li>
        <li class="verse" id="v6-416">
          <ul class="padas">
            <li>hy astanoccāritas tasmād gośabdo 'dyāpi vidyate |</li>
            <li>gośabdajñānagamyatvād yathokto 'dyaiṣa gaur iti || 6.416 ||</li>
          </ul>
        </li>
        <li class="verse" id="v6-417">
          <ul class="padas">
            <li>hyo vāsīd eṣa gośabdaḥ pūrvoktenaiva hetunā |</li>
            <li>yad vā gotvābhidhāyitvaṃ vācyo hetur dvayor api || 6.417 ||</li>
          </ul>
        </li>
        <li class="verse" id="v6-418">
          <ul class="padas">
            <li>gośabdabuddhyā hy astanyā gośabdo 'yaṃ prakāśitaḥ |<span class="pb rich-text" data-page="593">(p.593)</span><br class="pb-br rich-text"/></li>
            <li>gośabdaviṣayatvena yathaivādyaprasūtayā || 6.418 ||</li>
          </ul>
        </li>
        <li class="verse" id="v6-419">
          <ul class="padas">
            <li>iyaṃ vā taṃ vijānāti taddhetoḥ pūrvabuddhivat |</li>
            <li>ubhe vāpy ekaviṣaye bhavetām ekabuddhivat || 6.419 ||</li>
          </ul>
        </li>
        <li class="verse" id="v6-420">
          <ul class="padas">
            <li>deśakālādibhinnā vā samastā gotvabuddhayaḥ |</li>
            <li>ekagośabdajanyāḥ syur godhītvād ekabuddhivat || 6.420 ||</li>
          </ul>
        </li>
        <li class="verse" id="v6-421">
          <ul class="padas">
            <li>gośabdabuddhayo 'py evam ekagośabdagocarāḥ |</li>
            <li>gośabdaviṣayatvena kalpyantām ekabuddhivat || 6.421 ||</li>
          </ul>
        </li>
        <li class="verse" id="v6-422">
          <ul class="padas">
            <li>gośabdatvaniṣedhāc ca nātra syāt siddhasādhyatā |</li>
            <li>ghaṭāder ekatāpattau jātyeṣṭaṃ siddhasādhanam || 6.422 ||</li>
          </ul>
        </li>
        <li class="verse" id="v6-423">
          <ul class="padas">
            <li>vyaktīnām ekatārpattiṃ kuryāc ced anayā diśā |</li>
            <li>tasya dṛṣṭaviruddhatvaṃ vācyaṃ sarvapramāṇakam || 6.423 ||</li>
          </ul>
        </li>
        <li class="verse" id="v6-424">
          <ul class="padas">
            <li>ye 'pi sthūlavināśānām anyathānupapattitaḥ |</li>
            <li>kalpayantyantarā sūkṣmaṃ vināśitvaṃ pratikṣaṇam || 6.424 ||</li>
          </ul>
        </li>
        <li class="verse" id="v6-425">
          <ul class="padas">
            <li>te 'pi kṣaṇikanāśitvād adhikāṃ sthūlanāśitām |</li>
            <li>śabdānām avijānanto na śaktā nāśisādhane || 6.425 ||</li>
          </ul>
        </li>
        <li class="verse" id="v6-426">
          <ul class="padas">
            <li>kṣaṇabhaṅgo ghaṭādīnāṃ vāryas tair eva sādhanaiḥ |<span class="pb rich-text" data-page="594">(p.594)</span><br class="pb-br rich-text"/></li>
            <li>tathaiva pratyabhijñānād, yāvad dṛṣṭaṃ na bādhate || 6.426 ||</li>
          </ul>
        </li>
        <li class="verse" id="v6-427">
          <ul class="padas">
            <li>sādhanaṃ tu bruvāṇasya dīpajvālādidarśanāt |</li>
            <li>pūrvoktenaiva māgreṇa pratyakṣādiviruddhatā || 6.427 ||</li>
          </ul>
        </li>
        <li class="verse" id="v6-428">
          <ul class="padas">
            <li>pūrvakṣaṇavināśe ca kalpyamāne niranvaye |</li>
            <li>uttarasyānimittatvād utpattir nopapadyate || 6.428 ||</li>
          </ul>
        </li>
        <li class="verse" id="v6-429">
          <ul class="padas">
            <li>atyantāsann asau tasminn tāvad vyāpṛtikṣamaḥ |</li>
            <li>svayaṃ cābhāvadaṣṭatvāt kasmin kāle kariṣyate || 6.429 ||</li>
          </ul>
        </li>
        <li class="verse" id="v6-430">
          <ul class="padas">
            <li>nāśotpādasamatve 'pi nairapekṣyāt parasparam |</li>
            <li>na kāryakāraṇatve staḥ, tadvyāpārānanugrahāt || 6.430 ||</li>
          </ul>
        </li>
        <li class="verse" id="v6-431">
          <ul class="padas">
            <li>na hy alabdhātmakaṃ vastu parāṅgatvāya kalpte |</li>
            <li>na vinaṣṭaṃ, na ca sthānaṃ tasya kāryakṛtikṣamam || 6.431 ||<span class="pb rich-text" data-page="595">(p.595)</span><br class="pb-br rich-text"/></li>
          </ul>
        </li>
        <li class="verse" id="v6-432">
          <ul class="padas">
            <li>jāyamānaṃ ca gandhādi ghaṭarūpe vinaśyati |</li>
            <li>tatkāryaṃ neṣyate tadvat tathā rūpāntarāṇy api || 6.432 ||</li>
          </ul>
        </li>
        <li class="verse" id="v6-433">
          <ul class="padas">
            <li>tasmāt prākkāryaniṣpatter vyāpāro yatra dṛśyate |</li>
            <li>tad eva kāraṇaṃ tasya na tvānantaryamātrakam || 6.433 ||</li>
          </ul>
        </li>
        <li class="verse" id="v6-434">
          <ul class="padas">
            <li>jvālāder api nāśitvaṃ naiva siddhaṃ pratikṣaṇam |</li>
            <li>laghavo 'vayavās tatra yānti deśāntaraṃ laghu || 6.434 ||</li>
          </ul>
        </li>
        <li class="verse" id="v6-435">
          <ul class="padas">
            <li>prabhūtaṃ varttideśe hi tejastiṣṭhati piṇḍitam |</li>
            <li>tatra yāvad vrajaty ūrdhvaṃ tāvajjvāleti gamyate || 6.435 ||</li>
          </ul>
        </li>
        <li class="verse" id="v6-436">
          <ul class="padas">
            <li>tato 'pi yadatikramya yāti tat syāt prabhātmakam |<span class="pb rich-text" data-page="596">(p.596)</span><br class="pb-br rich-text"/></li>
            <li>tataḥ paraṃ tu yad yāti tat saukṣmyān nāvadhāryate || 6.436 ||</li>
          </ul>
        </li>
        <li class="verse" id="v6-437">
          <ul class="padas">
            <li>uttarāvayavai ruddhe mārge pūrve na yānti ca |</li>
            <li>yathottare vimuñcanti pūrve yānti tathā tathā || 6.437 ||</li>
          </ul>
        </li>
        <li class="verse" id="v6-438">
          <ul class="padas">
            <li>saṃkrāntāv api tenaiṣāṃ tṛṇādau vṛddhyasambhavaḥ |</li>
            <li>śabde vṛddhyādyabhāvo 'pi dhvaniśaighryeṇa jāyate || 6.438 ||</li>
          </ul>
        </li>
        <li class="verse" id="v6-439">
          <ul class="padas">
            <li>śarīre yauvanādyāptiḥ pariṇāmāc ca setsyati |</li>
            <li>tathā hi sanniveśādi pratyabhijñāyate janaiḥ || 6.439 ||</li>
          </ul>
        </li>
        <li class="verse" id="v6-440">
          <ul class="padas">
            <li>tatrānyānanyavṛttīnām anekāntasvabhāvataḥ |</li>
            <li>utpattisthitināśānāṃ virodhaḥ prāṅnirākṛtaḥ || 6.440 ||<span class="pb rich-text" data-page="597">(p.597)</span><br class="pb-br rich-text"/></li>
          </ul>
        </li>
        <li class="verse" id="v6-441">
          <ul class="padas">
            <li>ekasantānasambandhāt pratyabhijñānakalpanā |</li>
            <li>jñānasantatimārgeṇa vāryānyatvādyasambhavāt || 6.441 ||</li>
          </ul>
        </li>
        <li class="verse" id="v6-442">
          <ul class="padas">
            <li>evaṃ sthitasya śabdasya śrutikālāt kṣaṇāntare |</li>
            <li>sambhāvyate vināśitvaṃ na bhūyo 'nyena hetunā || 6.442 ||</li>
          </ul>
        </li>
        <li class="verse" id="v6-443">
          <ul class="padas">
            <li>yathā śastrādibhir bhedāj jarayā vā paṭādayaḥ |</li>
            <li>naṅkṣyantītyavagamyante naivaṃ śabde 'sti kāraṇam || 6.443 ||</li>
          </ul>
        </li>
        <li class="verse" id="v6-444">
          <ul class="padas">
            <li>śabdo yathā paudgaliko niṣiddhaḥ, syād vāyavīyasya sa eva mārgaḥ |</li>
            <li>tasmād anirdhāritahetumārgaḥ sarvatra sākṣād bhavatīti nityaḥ || 6.444 ||</li>
          </ul>
        </li>
      </ul>
      <h1 id="7_vākyādhikaraṇa_VAA">§ 7 vākyādhikaraṇa VAA</h1>
      <ul class="verses">
        <li class="verse" id="v7-1">
          <ul class="padas">
            <li>padārthapadasambandhanityatve sādhite 'pi vaḥ |</li>
            <li>naiva vedapramāṇatvaṃ vākyārthaṃ prati sidhyati || 7.1 ||<span class="pb rich-text" data-page="599">(p.599)</span><br class="pb-br rich-text"/></li>
          </ul>
        </li>
        <li class="verse" id="v7-2">
          <ul class="padas">
            <li>padāni gamayeyus taṃ pratyekaṃ saṃhatāni vā |</li>
            <li>vyatirikto 'tha vā śabdaḥ, padārthā vā 'pi pūrvavat || 7.2 ||</li>
          </ul>
        </li>
        <li class="verse" id="v7-3">
          <ul class="padas">
            <li>tat pramāṇaṃ smṛtīnāṃ ca tathā sambandhataddhiyām |</li>
            <li>pratyekaṃ saṃhatatvena tadvad eva vikalpanam || 7.3 ||</li>
          </ul>
        </li>
        <li class="verse" id="v7-4">
          <ul class="padas">
            <li>adṛṣṭasaṅgatitvena sarveṣām animittatā |</li>
            <li>anyaḥ pratīto na hy anyaṃ gamayiṣyaty asaṅgatam || 7.4 ||</li>
          </ul>
        </li>
        <li class="verse" id="v7-5">
          <ul class="padas">
            <li>apratītaś ca sambandho nāpy asattvād viśiṣyate |</li>
            <li>na cā'vijñāyamānasya sadbhāvo 'pi pramāṇavān || 7.5 ||</li>
          </ul>
        </li>
        <li class="verse" id="v7-6">
          <ul class="padas">
            <li>vākyavākyārthayor nāpi vastutvam upapadyate |</li>
            <li>spaṣṭaṃ padatadarthābhyām anyā'nanyā'nirūpaṇāt || 7.6 ||</li>
          </ul>
        </li>
        <li class="verse" id="v7-7">
          <ul class="padas">
            <li>na tāvad avagamyete kaiś cit tadvyatirekataḥ |</li>
            <li>yaugapadyāgṛhīteś ca samudāyau na sidhyataḥ || 7.7 ||<span class="pb rich-text" data-page="600">(p.600)</span><br class="pb-br rich-text"/></li>
          </ul>
        </li>
        <li class="verse" id="v7-8">
          <ul class="padas">
            <li>na sattāyaugapadyasya vyavahārāṅgateṣyate |</li>
            <li>arvanityatayā mā bhūd viśeṣānavadhāraṇam || 7.8 ||</li>
          </ul>
        </li>
        <li class="verse" id="v7-9">
          <ul class="padas">
            <li>jñānānāṃ kramavarttitvād yaugapadye 'py asambhavaḥ |</li>
            <li>ena tatsamudāyo 'pi na vākyārthaḥ pratīyate || 7.9 ||</li>
          </ul>
        </li>
        <li class="verse" id="v7-10">
          <ul class="padas">
            <li>sambandhapūrvakatvaṃ ca vākyavākyārthayoḥ sthitam |</li>
            <li>svatantreṣu hi vākyatvaṃ kadā cin nopalakṣyate || 7.10 ||</li>
          </ul>
        </li>
        <li class="verse" id="v7-11">
          <ul class="padas">
            <li>sambandhaś cānapekṣatvāt kasya cin nāvakalpate |</li>
            <li>padāni tāvad varṇā vā svarūpair na kadācana || 7.11 ||</li>
          </ul>
        </li>
        <li class="verse" id="v7-12">
          <ul class="padas">
            <li>anarthakeṣv adṛṣṭatvād apekṣante parasparam |</li>
            <li>na cānuccāritaḥ śabdaḥ śaknoty anyam apekṣitum || 7.12 ||</li>
          </ul>
        </li>
        <li class="verse" id="v7-13">
          <ul class="padas">
            <li>yaugapadyaṃ tu nāsty eva na coccārya tirohitaḥ |</li>
            <li>apekṣaṇe 'pi sambandho naiva kaś cit pratīyate || 7.13 ||</li>
          </ul>
        </li>
        <li class="verse" id="v7-14">
          <ul class="padas">
            <li>kāryakāraṇasaṃyogasamavāyādilakṣaṇaḥ |<span class="pb rich-text" data-page="601">(p.601)</span><br class="pb-br rich-text"/></li>
            <li>ekārthasamavāye 'pi sarveṣāṃ vyomni tulyatā || 7.14 ||</li>
          </ul>
        </li>
        <li class="verse" id="v7-15">
          <ul class="padas">
            <li>tatroktānuktayogyāder na viśeṣyeṇa saṅgatiḥ |</li>
            <li>ekakāryaniyogo 'pi vyaṅgye janye 'tha vā bhavet || 7.15 ||</li>
          </ul>
        </li>
        <li class="verse" id="v7-16">
          <ul class="padas">
            <li>vyaṅgyās tāvat pṛthagbhūtāḥ padārthāḥ padabhedataḥ |</li>
            <li>tathā tadviṣayāpy etair buddhir naikāpi jāyate || 7.16 ||</li>
          </ul>
        </li>
        <li class="verse" id="v7-17">
          <ul class="padas">
            <li>yā tu svaviṣayā buddhiḥ pratiśabdam asāv api |</li>
            <li>na caikajñānajananaṃ bhinnais taiḥ kramavarttibhiḥ || 7.17 ||</li>
          </ul>
        </li>
        <li class="verse" id="v7-18">
          <ul class="padas">
            <li>na cāvayavaśo bodhād aikyaṃ vākyatadarthayoḥ |</li>
            <li>na cāvayavabuddhīnāṃ bhrāntitvaṃ bādhakād ṛte || 7.18 ||</li>
          </ul>
        </li>
        <li class="verse" id="v7-19">
          <ul class="padas">
            <li>ekanirbhāgatābuddher asatyāḥ satyatā katham |</li>
            <li>anurāgavyavacchedau buddhīnāṃ na ca siddhyataḥ || 7.19 ||</li>
          </ul>
        </li>
        <li class="verse" id="v7-20">
          <ul class="padas">
            <li>kṣaṇikatvād ato 'rthatvaṃ neṣṭaṃ saṃsargabhedayoḥ |<span class="pb rich-text" data-page="602">(p.602)</span><br class="pb-br rich-text"/></li>
            <li>yadi dhriyata gobuddhiḥ śuklabuddhijanikṣaṇe || 7.20 ||</li>
          </ul>
        </li>
        <li class="verse" id="v7-21">
          <ul class="padas">
            <li>tato 'nyābhyo nivartteta saṃsṛjyeta tathānayā |</li>
            <li>saṃsargo na ca buddhīnāṃ saṃyogāder asambhavāt || 7.21 ||</li>
          </ul>
        </li>
        <li class="verse" id="v7-22">
          <ul class="padas">
            <li>ekātmavṛttitā tulyā ghaṭahastyādidhīṣv api |</li>
            <li>tathā nirantarotpattiḥ, nākāṅkṣā vātra śabdavat || 7.22 ||</li>
          </ul>
        </li>
        <li class="verse" id="v7-23">
          <ul class="padas">
            <li>kṣaṇikā 'yugapadbhāve kā buddhiḥ kām apekṣate |</li>
            <li>ata eva viśiṣṭā dhīs tābhir naikopajanyate || 7.23 ||</li>
          </ul>
        </li>
        <li class="verse" id="v7-24">
          <ul class="padas">
            <li>yataḥ kalpyeta sarvāsāṃ saṃsargas tadapekṣayā |</li>
            <li>na ca saṃsargavicchedanirbhāso 'ntaḥ prakalpitaḥ || 7.24 ||</li>
          </ul>
        </li>
        <li class="verse" id="v7-25">
          <ul class="padas">
            <li>bāhyābhāso 'rtharūpeṇa pramāṇaṃ svapnavad bhavet |<span class="pb rich-text" data-page="603">(p.603)</span><br class="pb-br rich-text"/></li>
            <li>na ca kālatrayopetabāhyārthāsambhave sati || 7.25 ||</li>
          </ul>
        </li>
        <li class="verse" id="v7-26">
          <ul class="padas">
            <li>pravartetāpi vijñānaṃ na cāsmin bāhyasambhavaḥ |</li>
            <li>anutpanne 'pi tenāsminn utpannaparikalpanā || 7.26 ||</li>
          </ul>
        </li>
        <li class="verse" id="v7-27">
          <ul class="padas">
            <li>arthasaṃsargadṛṣṭyā vā saṃsargo 'tra prakalpyate |</li>
            <li>buddhyor na tāvad evaṃ syād viśeṣaṇaviśeṣyatā || 7.27 ||</li>
          </ul>
        </li>
        <li class="verse" id="v7-28">
          <ul class="padas">
            <li>tathaiva śabdatadbuddhyor viśeṣotpattyasambhavāt |</li>
            <li>tāvān eva hi gośabdaḥ śuklaśabde 'pi kīrtite || 7.28 ||</li>
          </ul>
        </li>
        <li class="verse" id="v7-29">
          <ul class="padas">
            <li>pūrvasattve 'pi tāvattā tasyaivaṃ taddhiyor api |</li>
            <li>viśeṣaṇaviśeṣyatvaṃ na syāc chuklatvagotvayoḥ || 7.29 ||</li>
          </ul>
        </li>
        <li class="verse" id="v7-30">
          <ul class="padas">
            <li>na tayor anurāgo hi nā'vacchedaḥ parasparam |<span class="pb rich-text" data-page="604">(p.604)</span><br class="pb-br rich-text"/></li>
            <li>gotvena na hi śuklatvaṃ gotvaṃ vā tena rajyate || 7.30 ||</li>
          </ul>
        </li>
        <li class="verse" id="v7-31">
          <ul class="padas">
            <li>anyonyātmany asadbhāvād vyaktyaṅgatvād dvayor api |</li>
            <li>vyaktiś ced anurajyeta tābhyāṃ tatrāpi śabdayoḥ || 7.31 ||</li>
          </ul>
        </li>
        <li class="verse" id="v7-32">
          <ul class="padas">
            <li>na parasparasambandhaḥ syād atadgocarau hi tau |</li>
            <li>śabdair anucyamāne hi saty apy ekāśraye 'rthataḥ || 7.32 ||</li>
          </ul>
        </li>
        <li class="verse" id="v7-33">
          <ul class="padas">
            <li>śabdānāṃ naiva sambandhaḥ pṛthivīsthagavāśvavat |</li>
            <li>ekārthasamavāye 'pi rūpāder naiva saṅgatiḥ || 7.33 ||</li>
          </ul>
        </li>
        <li class="verse" id="v7-34">
          <ul class="padas">
            <li>na caikavyaktivṛttitve pramāṇaṃ gotvaśuklayoḥ |</li>
            <li>sambandhād etayos tatra syād ekavyaktikalpanā || 7.34 ||</li>
          </ul>
        </li>
        <li class="verse" id="v7-35">
          <ul class="padas">
            <li>tadekatvāc ca sambandha evam anyonyasaṃśrayam |<span class="pb rich-text" data-page="605">(p.605)</span><br class="pb-br rich-text"/></li>
            <li>na cātra padam asty anyad yenaikavyaktidhīr bhavet || 7.35 ||</li>
          </ul>
        </li>
        <li class="verse" id="v7-36">
          <ul class="padas">
            <li>na cā'syāḥ padavācyatvaṃ, vācyate 'pi na caikatā |</li>
            <li>gamyamānasya caikatvāt sambandho yadi kalpyate || 7.36 ||</li>
          </ul>
        </li>
        <li class="verse" id="v7-37">
          <ul class="padas">
            <li>pārthivatvādyabhedena kiṃ na syād ghaṭavṛkṣayoḥ |</li>
            <li>śuklaśrutyā na gotvādiḥ kṛṣṇādibhyo nivarttyate || 7.37 ||</li>
          </ul>
        </li>
        <li class="verse" id="v7-38">
          <ul class="padas">
            <li>svabhāvato 'vabodhaś ca tadvaśān nā'pasarpati |<span class="pb rich-text" data-page="606">(p.606)</span><br class="pb-br rich-text"/></li>
            <li>kṛṣṇādyapohanaṃ vācyaṃ śuklaśabdasya yady api || 7.38 ||</li>
          </ul>
        </li>
        <li class="verse" id="v7-39">
          <ul class="padas">
            <li>tathāpi gogatatve 'sya pramāṇaṃ naiva sannidhiḥ |</li>
            <li>tadviṣaya eveti yāvacchabdena nocyate || 7.39 ||</li>
          </ul>
        </li>
        <li class="verse" id="v7-40">
          <ul class="padas">
            <li>tāvat sarvam aśābdaṃ syāt svātantryeṇā'dhyavasyataḥ |</li>
            <li>sannidher anumīyeta tādṛśaṃ vacanaṃ yadi || 7.40 ||</li>
          </ul>
        </li>
        <li class="verse" id="v7-41">
          <ul class="padas">
            <li>punaḥ saṇṇidhyadhīnaiva tasyaitadviṣayā'rthatā |</li>
            <li>tatrāpi śabdakḷptiś ced anavasthā bhaved iyam || 7.41 ||</li>
          </ul>
        </li>
        <li class="verse" id="v7-42">
          <ul class="padas">
            <li>ṣaṭpramāṇā'tiriktatvāt tasmāt sannidhyanāśrayaḥ |</li>
            <li>sambandhakāraṇaṃ nāpi ṣaṣṭhī gavyupalabhyate || 7.42 ||</li>
          </ul>
        </li>
        <li class="verse" id="v7-43">
          <ul class="padas">
            <li>satyām api tu sambandhaḥ śrautas tāvan nirākṛtaḥ |<span class="pb rich-text" data-page="607">(p.607)</span><br class="pb-br rich-text"/></li>
            <li>gamyamānasya cārthasya naiva dṛṣṭaṃ viśeṣaṇam || 7.43 ||</li>
          </ul>
        </li>
        <li class="verse" id="v7-44">
          <ul class="padas">
            <li>śabdāntarair vibhaktyā vā dhūmo 'yaṃ jvalatītivat |</li>
            <li>saṃsarge cāpi bhede vā vākyārthe parikalpite || 7.44 ||</li>
          </ul>
        </li>
        <li class="verse" id="v7-45">
          <ul class="padas">
            <li>tasya yāvat padārthatvān naikavākyatvasambhavaḥ |</li>
            <li>padārthavyatirekaś ca nāsti saṃsargabhedayoḥ || 7.45 ||</li>
          </ul>
        </li>
        <li class="verse" id="v7-46">
          <ul class="padas">
            <li>na ca vastvantarā''rambhaḥ padārthais tadanugrahāt |</li>
            <li>na hi jātiguṇaiḥ kiṃ cit kāryamāraśyate bahiḥ || 7.46 ||</li>
          </ul>
        </li>
        <li class="verse" id="v7-47">
          <ul class="padas">
            <li>tadabhāve 'vabodhaś ca jāto 'pi svapnavanmṛṣā |</li>
            <li>satām eva viśeṣāṇāṃ saṃnidher yo 'pi manyate || 7.47 ||</li>
          </ul>
        </li>
        <li class="verse" id="v7-48">
          <ul class="padas">
            <li>vākyārthatvam abhivyaktau tasyāpi tadanekatā |</li>
            <li>prāksattve ca kutas teṣāṃ pramāṇaṃ pratyayair vinā || 7.48 ||</li>
          </ul>
        </li>
        <li class="verse" id="v7-49">
          <ul class="padas">
            <li>na caiṣāṃ vastusattvaṃ ca tatpade 'stitvakāraṇaṃ |<span class="pb rich-text" data-page="608">(p.608)</span><br class="pb-br rich-text"/></li>
            <li>evam ādyā'ntyasarveṣāṃ pṛthaksaṃghātakalpane || 7.49 ||</li>
          </ul>
        </li>
        <li class="verse" id="v7-50">
          <ul class="padas">
            <li>anyonyā'nugrahā'bhāvāt padānāṃ nāsti vākyatā |</li>
            <li>ādyaṃ yadi padaṃ sarvaiḥ saṃskriyeta viśeṣataḥ || 7.50 ||</li>
          </ul>
        </li>
        <li class="verse" id="v7-51">
          <ul class="padas">
            <li>tatas tad eva vākyaṃ syād anyaś ca dyotako gaṇaḥ |</li>
            <li>evam antyeṣu sarveṣu pṛthagbhūteṣv avasthitam || 7.51 ||</li>
          </ul>
        </li>
        <li class="verse" id="v7-52">
          <ul class="padas">
            <li>svatantreṣu hi vākyatvaṃ kathacinnopalakṣitam |</li>
            <li>sphoṭajātiniṣedhaś ca syāt padasphoṭajātivat || 7.52 ||</li>
          </ul>
        </li>
        <li class="verse" id="v7-53">
          <ul class="padas">
            <li>vāryaḥ padakramo vākyaṃ yathā varṇakramaḥ padam |</li>
            <li>buddhyā na copasaṃhartuḥ kramo niṣkṛṣya śakyate || 7.53 ||</li>
          </ul>
        </li>
        <li class="verse" id="v7-54">
          <ul class="padas">
            <li>padāny eva hi tadvanti vartante śrotrabuddhivat |<span class="pb rich-text" data-page="609">(p.609)</span><br class="pb-br rich-text"/></li>
            <li>tāvatsv eva padeṣv anyaḥ kramo 'nyaś ca pratīyate || 7.54 ||</li>
          </ul>
        </li>
        <li class="verse" id="v7-55">
          <ul class="padas">
            <li>tatra yāvat kramaṃ bhedo vākyārthasya prasajyate |</li>
            <li>padāntarasya pārārthyādākhyātaṃ yo 'pi manyate || 7.55 ||</li>
          </ul>
        </li>
        <li class="verse" id="v7-56">
          <ul class="padas">
            <li>vākyaṃ prādhānyayogena vākyārthaṃ cāpi bhāvanām |</li>
            <li>tatrāpi na bahirvastu kriyākārakasaṅgatiḥ || 7.56 ||</li>
          </ul>
        </li>
        <li class="verse" id="v7-57">
          <ul class="padas">
            <li>na kārakāṇām anyonyaṃ na kriyāṇāṃ pratīyate |</li>
            <li>ukhāyāmodanaṃ kāṣṭhair devadattaḥ paced iti || 7.57 ||</li>
          </ul>
        </li>
        <li class="verse" id="v7-58">
          <ul class="padas">
            <li>dravyāṇāṃ tāvad etasmin na sambandhaḥ parasparam |</li>
            <li>atyantabhedaniṣpannaṣaṣṭhyabhāvānapekṣaṇaiḥ || 7.58 ||</li>
          </ul>
        </li>
        <li class="verse" id="v7-59">
          <ul class="padas">
            <li>tṛtīyādyapahāreṇa sannidher api bādhanāt |</li>
            <li>kāṣṭhādīnāṃ ca sambandhaḥ kriyayā na svarūpataḥ || 7.59 ||</li>
          </ul>
        </li>
        <li class="verse" id="v7-60">
          <ul class="padas">
            <li>ārdrādidharmakaiḥ pākas taiḥ kṛto na hi dṛśyate |<span class="pb rich-text" data-page="610">(p.610)</span><br class="pb-br rich-text"/></li>
            <li>śaktiḥ kāraṇam iṣṭhā ced, amūrtā sāpi niṣkriyā || 7.60 ||</li>
          </ul>
        </li>
        <li class="verse" id="v7-61">
          <ul class="padas">
            <li>śaktair api ca taiḥ pākas tiṣṭhadbhir naiva sādhyate |</li>
            <li>jvalanādimukhenātha teṣāṃ pākena saṅgatiḥ || 7.61 ||</li>
          </ul>
        </li>
        <li class="verse" id="v7-62">
          <ul class="padas">
            <li>tathāpi karmaṇā kramaṃ na sādhyam iti durbham |</li>
            <li>bhinnārthasamavetatvān na ca sambandhasambhavaḥ || 7.62 ||</li>
          </ul>
        </li>
        <li class="verse" id="v7-63">
          <ul class="padas">
            <li>na cānyakārakotpādye kārakaṃ kārakāntaram |</li>
            <li>jvalanādīni kurvanti na ca syuḥ pākasādhanam || 7.63 ||</li>
          </ul>
        </li>
        <li class="verse" id="v7-64">
          <ul class="padas">
            <li>apākasādhanānāṃ ca kutas tenaikavācyatā |</li>
            <li>jvalanādigatā pāke śaktiś ced upacaryate || 7.64 ||</li>
          </ul>
        </li>
        <li class="verse" id="v7-65">
          <ul class="padas">
            <li>kartṛtvāt tatra kāṣṭhādeḥ karaṇatvādi ca durlabham |<span class="pb rich-text" data-page="611">(p.611)</span><br class="pb-br rich-text"/></li>
            <li>mukhyaṃ kārakavaicitryam alabdhaṃ jvalanādiṣu || 7.65 ||</li>
          </ul>
        </li>
        <li class="verse" id="v7-66">
          <ul class="padas">
            <li>kathaṃ tu pākavelāyām upacāreṇa labhyate |</li>
            <li>svavyāpāre ca kāṣṭhādeḥ karaṇatvādyasambhavaḥ || 7.66 ||</li>
          </ul>
        </li>
        <li class="verse" id="v7-67">
          <ul class="padas">
            <li>viklidyanti jvalantīti bibhratīti ca darśanāt |</li>
            <li>na caiṣāṃ pākavelāyāṃ vyāpārāntaram iṣyate || 7.67 ||</li>
          </ul>
        </li>
        <li class="verse" id="v7-68">
          <ul class="padas">
            <li>ekaprayogavat, tena kartṛtaiva prasajyate |</li>
            <li>pacinā cānupātteṣu jvalanādiṣv asaṅgatiḥ || 7.68 ||</li>
          </ul>
        </li>
        <li class="verse" id="v7-69">
          <ul class="padas">
            <li>na hi sadbhāvamātreṇa tāni sambandhakāraṇam |</li>
            <li>na ca śabdāntarair eṣām upādānamataḥ paciḥ || 7.69 ||</li>
          </ul>
        </li>
        <li class="verse" id="v7-70">
          <ul class="padas">
            <li>devadattakriyāvācī na syāt kāṣṭhādisaṅgataḥ |</li>
            <li>sarvavyāpāravācī cet pacir iṣṭas tathā sati || 7.70 ||</li>
          </ul>
        </li>
        <li class="verse" id="v7-71">
          <ul class="padas">
            <li>kartṛtvam eva kāṣṭāder āpannaṃ devadattavat |</li>
            <li>dhātunoktakriye nityaṃ kārake kartṛteṣyate || 7.71 ||<span class="pb rich-text" data-page="612">(p.612)</span><br class="pb-br rich-text"/></li>
          </ul>
        </li>
        <li class="verse" id="v7-72">
          <ul class="padas">
            <li>sarveṣāṃ bhāvanāsāmye na hy anyat kartṛlakṣaṇam |</li>
            <li>kāṣṭhādīni pacantīti vivakṣā yā ca dṛśyate || 7.72 ||</li>
          </ul>
        </li>
        <li class="verse" id="v7-73">
          <ul class="padas">
            <li>sāpi naivopapadyeta yady anyat kartṛlakṣaṇam |</li>
            <li>ekadhātugṛhītānāṃ na cāsty aṅgapradhānatā || 7.73 ||</li>
          </ul>
        </li>
        <li class="verse" id="v7-74">
          <ul class="padas">
            <li>na kārakaṃ tataḥ karttā prādhānyābhihitakriyam |</li>
            <li>ataḥ samapradhānānām abhidhā sadasattvayoḥ || 7.74 ||</li>
          </ul>
        </li>
        <li class="verse" id="v7-75">
          <ul class="padas">
            <li>kva cit kārakavaicitryaṃ kva cid aikyaṃ na yujyate |</li>
            <li>pratyayenāpi naivātra jvalanādiparigrahaḥ || 7.75 ||</li>
          </ul>
        </li>
        <li class="verse" id="v7-76">
          <ul class="padas">
            <li>kartṛmātraṃ tv asau brūyād atha vā tadgatā kriyām |</li>
            <li>tasmān na pacatīty atra kāṣṭhāder asti saṅgatiḥ || 7.76 ||</li>
          </ul>
        </li>
        <li class="verse" id="v7-77">
          <ul class="padas">
            <li>sarvatra na ca dhātvarthaḥ pratyayārthena yujyate |<span class="pb rich-text" data-page="613">(p.613)</span><br class="pb-br rich-text"/></li>
            <li>bhāvanā pratyayārtho hi dhātvarthānāṃ ca tāṃ prati || 7.77 ||</li>
          </ul>
        </li>
        <li class="verse" id="v7-78">
          <ul class="padas">
            <li>sādhyasādhanayogyānām upādānaṃ ca dhātubhiḥ |</li>
            <li>sādhyatvaṃ pākam ity evaṃ pākenaiva ca sādhanam || 7.78 ||</li>
          </ul>
        </li>
        <li class="verse" id="v7-79">
          <ul class="padas">
            <li>pac ity etena rūpeṇa naiko 'py aṃśaḥ pratīyate |</li>
            <li>vidhibhāvanayoś caikapratyayagrāhyatākṛtaḥ || 7.79 ||</li>
          </ul>
        </li>
        <li class="verse" id="v7-80">
          <ul class="padas">
            <li>dhātvarthāt prathamaṃ tāvat sambandho 'dhyavasīyate |</li>
            <li>vidhāv avasite tatra kevale bhāvanātmani || 7.80 ||</li>
          </ul>
        </li>
        <li class="verse" id="v7-81">
          <ul class="padas">
            <li>paścāt sambadhyamāno 'pi na dhātvartho vidhīyate |</li>
            <li>vidhyahīnapravṛtteś ca na sa kāryaḥ śruto 'pi san || 7.81 ||</li>
          </ul>
        </li>
        <li class="verse" id="v7-82">
          <ul class="padas">
            <li>evaṃ kārakavidhyantavidhānasyāpy asambhavaḥ |</li>
            <li>vidhyantatvaṃ prayājāder niṣedhavyam asaṅgatam || 7.82 ||<span class="pb rich-text" data-page="614">(p.614)</span><br class="pb-br rich-text"/></li>
          </ul>
        </li>
        <li class="verse" id="v7-83">
          <ul class="padas">
            <li>asambaddhatvam eteṣāṃ vācyaṃ śuklagavādivat |</li>
            <li>tatrārthalakṣaṇā kā cit sambhaved api saṅgatiḥ || 7.83 ||</li>
          </ul>
        </li>
        <li class="verse" id="v7-84">
          <ul class="padas">
            <li>vākyair eva tv asambaddhaiḥ sambandho na prakalpyate |</li>
            <li>ato 'nyonyāśrayatvaṃ syād ekamūlāprasiddhitaḥ || 7.84 ||</li>
          </ul>
        </li>
        <li class="verse" id="v7-85">
          <ul class="padas">
            <li>evam aṃśatrayāsattvāj jāto nirviṣayo vidhiḥ |</li>
            <li>dhātvarthakārakāṇāṃ tu sākṣān naivaiṣa sidhyati || 7.85 ||</li>
          </ul>
        </li>
        <li class="verse" id="v7-86">
          <ul class="padas">
            <li>vidher bhāvanayā rodhāt kartus teṣv apravartanāt |</li>
            <li>kriyākārakasambandhamūlatvāt sarvasaṅgatiḥ || 7.86 ||</li>
          </ul>
        </li>
        <li class="verse" id="v7-87">
          <ul class="padas">
            <li>niṣedhyā tanniṣedhena svasvāmipitṛbandhuṣu |</li>
            <li>upasarganipātānāṃ kena cin na ca saṅgatiḥ || 7.87 ||</li>
          </ul>
        </li>
        <li class="verse" id="v7-88">
          <ul class="padas">
            <li>parasparaṃ tv asiddhaiva svātantryeṇa ca nāmabhiḥ |<span class="pb rich-text" data-page="615">(p.615)</span><br class="pb-br rich-text"/></li>
            <li>kriyāviśeṣaṇatvāc ca vinā naivopasargatā || 7.88 ||</li>
          </ul>
        </li>
        <li class="verse" id="v7-89">
          <ul class="padas">
            <li>vākyārtho 'sattvabhūtatvād etair na ca viśiṣyate |</li>
            <li>kriyādvārā'tha kalpyeta sāpi nākārakātmanaḥ || 7.89 ||</li>
          </ul>
        </li>
        <li class="verse" id="v7-90">
          <ul class="padas">
            <li>asattvabhūm arthaṃ ca nādhyavasyati kārakam |</li>
            <li>viśeṣaṇatvam apy eṣāṃ naivārthānanurañjanāt || 7.90 ||</li>
          </ul>
        </li>
        <li class="verse" id="v7-91">
          <ul class="padas">
            <li>ānarthakyānyavācitvaviparotaprasādhanāt |</li>
            <li>pralambate 'yam ityādau teṣāṃ kaś cid arthakaḥ || 7.91 ||</li>
          </ul>
        </li>
        <li class="verse" id="v7-92">
          <ul class="padas">
            <li>prāsādādiṣu cānyo 'rtho viparītaḥ pratiṣṭhate |</li>
            <li>yena svārthāvirodhena viśeṣa upajanyate || 7.92 ||</li>
          </ul>
        </li>
        <li class="verse" id="v7-93">
          <ul class="padas">
            <li>viśeṣaṇaṃ tadeveṣṭaṃ na tu yat svārthanāśakam |</li>
            <li>ābhimukhyordhvagatyādiviśeṣo yo 'vagamyate || 7.93 ||</li>
          </ul>
        </li>
        <li class="verse" id="v7-94">
          <ul class="padas">
            <li>tasyāpi kartṛdharmatvān na dhātvarthāṅgateṣyate |</li>
            <li>kartrā ca saha sambandho nopasargasya vidyate || 7.94 ||</li>
          </ul>
        </li>
        <li class="verse" id="v7-95">
          <ul class="padas">
            <li>aṃśatrayātiriktatvān nāpi bhāvanayā saha |</li>
            <li>pratiṣedhavikalpādeḥ sambandhaś ca virudhyate || 7.95 ||<span class="pb rich-text" data-page="616">(p.616)</span><br class="pb-br rich-text"/></li>
          </ul>
        </li>
        <li class="verse" id="v7-96">
          <ul class="padas">
            <li>anyarūpaparicchedād vāhyavastvarthavādinām |</li>
            <li>svaśruteḥ prathamaṃ vastu sadbhāvena nirūpitam || 7.96 ||</li>
          </ul>
        </li>
        <li class="verse" id="v7-97">
          <ul class="padas">
            <li>kathaṃ nañādibhiḥ paścād abhāvam upanīyate |</li>
            <li>virodhaś ca tayoḥ śrutyor asti nāstīti śabdavat || 7.97 ||</li>
          </ul>
        </li>
        <li class="verse" id="v7-98">
          <ul class="padas">
            <li>vikalpe punarekasya śabdasyaiṣā virodhitā |</li>
            <li>gavādivac ca naiteṣāṃ svatantrārthāvadhāraṇam || 7.98 ||</li>
          </ul>
        </li>
        <li class="verse" id="v7-99">
          <ul class="padas">
            <li>yena tatpūrvakaṃ santaṃ vākyārthaṃ yāyurātmanā |</li>
            <li>samudāye 'py asiddhatvāt yena vakṣyaty ahetutām || 7.99 ||</li>
          </ul>
        </li>
        <li class="verse" id="v7-100">
          <ul class="padas">
            <li>gamyate cet yato 'vocat pratyekāśaktisiddhaye |</li>
            <li>asambandhāt padārthānām iti pūrvoktayā diśā || 7.100 ||</li>
          </ul>
        </li>
        <li class="verse" id="v7-101">
          <ul class="padas">
            <li>sann apy ajñāyamānatvād asann ity abhidhīyate |<span class="pb rich-text" data-page="617">(p.617)</span><br class="pb-br rich-text"/></li>
            <li>aikaikaśye padārthānāṃ vākyārthe vyabhicāritā || 7.101 ||</li>
          </ul>
        </li>
        <li class="verse" id="v7-102">
          <ul class="padas">
            <li>prāgasiddheḥ samastānām asādhāraṇaduṣṭatā |</li>
            <li>padārthān eva vākyārthaṃ yaḥ sāmastyena manyate || 7.102 ||</li>
          </ul>
        </li>
        <li class="verse" id="v7-103">
          <ul class="padas">
            <li>gaur aśvaḥ puruṣo hastīty atrāpy asya prasajyate |</li>
            <li>vyastasya yo 'rthaḥ śabdasya na sāmastye jahāti tam || 7.103 ||</li>
          </ul>
        </li>
        <li class="verse" id="v7-104">
          <ul class="padas">
            <li>taṃ cojjhati na viśrambhaḥ padārthaṃ prati labhyate |</li>
            <li>tatra dvitrādisāmānyavijñānaṃ kevalaṃ bhavet || 7.104 ||</li>
          </ul>
        </li>
        <li class="verse" id="v7-105">
          <ul class="padas">
            <li>anekaśabdavijñānān na viśeṣāvadhāraṇam |<span class="pb rich-text" data-page="618">(p.618)</span><br class="pb-br rich-text"/></li>
            <li>padārthasaṅgate 'rthe ced vākyaṃ sākṣāt pravarttate || 7.105 ||</li>
          </ul>
        </li>
        <li class="verse" id="v7-106">
          <ul class="padas">
            <li>padārthasaṃvidas tatra na syād dṛṣṭopakāritā |</li>
            <li>tenājñātapadārtho 'pi budhyetaiva svabhāvataḥ || 7.106 ||</li>
          </ul>
        </li>
        <li class="verse" id="v7-107">
          <ul class="padas">
            <li>tān vānurudhyamānasya kāraṇaṃ syusta eva te |</li>
            <li>tatra coktam, ato nāsti vākyadhīmūlasambhavaḥ || 7.107 ||</li>
          </ul>
        </li>
        <li class="verse" id="v7-108">
          <ul class="padas">
            <li>tataś cārthād bhavel loke, vedārthas tv apramāṇakaḥ |</li>
            <li>samayāt puruṣāṇāṃ vā guṇavṛddhyādivanmataḥ || 7.108 ||</li>
          </ul>
        </li>
        <li class="verse" id="v7-109">
          <ul class="padas">
            <li>niṣkāraṇo 'pi sannartho yājñikaiḥ paribhāṣitaḥ |</li>
            <li>tatra coktaṃ kathāvat tu saṅghātāt pauruṣeyatā || 7.109 ||<span class="pb rich-text" data-page="619">(p.619)</span><br class="pb-br rich-text"/></li>
          </ul>
        </li>
        <li class="verse" id="v7-110">
          <ul class="padas">
            <li>na cāptaḥ puruṣo 'trāsti, tena vedāpramāṇatā |</li>
            <li>atrābhidhīyate, yady apy asti mūlāntaraṃ na naḥ || 7.110 ||</li>
          </ul>
        </li>
        <li class="verse" id="v7-111">
          <ul class="padas">
            <li>padārthānāṃ tu mūlatvaṃ dṛṣṭaṃ tadbhāvabhāvataḥ |</li>
            <li>satyaṃ na vācakaṃ vākyaṃ vākyārthasyopapadyate || 7.111 ||</li>
          </ul>
        </li>
        <li class="verse" id="v7-112">
          <ul class="padas">
            <li>anyathāpy upapannatvāc chaktis tatrāpramāṇikā |</li>
            <li>pada eva hi varṇānāṃ śaktiḥ kleśena kalpitā || 7.112 ||</li>
          </ul>
        </li>
        <li class="verse" id="v7-113">
          <ul class="padas">
            <li>tirobhāvād iha tv eṣāṃ bhavet kleśatareṇa sā |</li>
            <li>bahavaś cānusandheyā varṇāś ciratirohitāḥ || 7.113 ||</li>
          </ul>
        </li>
        <li class="verse" id="v7-114">
          <ul class="padas">
            <li>padārtheṣūpayuktānāṃ punarvyāpārakalpanā |<span class="pb rich-text" data-page="620">(p.620)</span><br class="pb-br rich-text"/></li>
            <li>padārthānāṃ ca sāmarthyaṃ gamyamānam apahnutam || 7.114 ||</li>
          </ul>
        </li>
        <li class="verse" id="v7-115">
          <ul class="padas">
            <li>ānantaryād dhi vākyārthas taddhetutvaṃ na muñcati |</li>
            <li>ekayaiva hi saṃskṛtyā kathaṃ kāryadvayaṃ bhavet || 7.115 ||</li>
          </ul>
        </li>
        <li class="verse" id="v7-116">
          <ul class="padas">
            <li>na caiṣāṃ pūrvasaṃskārād anyo 'stīti pratīyate |</li>
            <li>na cānyavarṇavelāyāṃ teṣv ālocanasambhavaḥ || 7.116 ||</li>
          </ul>
        </li>
        <li class="verse" id="v7-117">
          <ul class="padas">
            <li>padatadvācyasambandhabuddhivyavadhibādhanāt |</li>
            <li>pratyakṣasmṛtirūpāto na teṣv ekāsti vākyadhīḥ || 7.117 ||</li>
          </ul>
        </li>
        <li class="verse" id="v7-118">
          <ul class="padas">
            <li>tasmāc ca vākyanirbhāsā vākyaṃ sā dhīr na kalpate |</li>
            <li>vākyam ity anayā buddhyā na cātmāṃśaḥ pratīyate || 7.118 ||</li>
          </ul>
        </li>
        <li class="verse" id="v7-119">
          <ul class="padas">
            <li>na ca vākyārthabuddhyedaṃ śūnyavāde nirūpitam |<span class="pb rich-text" data-page="621">(p.621)</span><br class="pb-br rich-text"/></li>
            <li>vākyavākyārthyor aikye bāhyābhyantaravādinām || 7.119 ||</li>
          </ul>
        </li>
        <li class="verse" id="v7-120">
          <ul class="padas">
            <li>vicchinnabhāgabuddhīnāṃ mṛṣātvaṃ niṣpramāṇakam |</li>
            <li>kalpyamāne 'pi naivaṃ ca vastubuddhir nivarttate || 7.120 ||</li>
          </ul>
        </li>
        <li class="verse" id="v7-121">
          <ul class="padas">
            <li>teṣv eva ca padārtheṣu prakḷptastokaśaktiṣu |</li>
            <li>āvāpodvāparacanābhedād vākyeṣv anantā || 7.121 ||</li>
          </ul>
        </li>
        <li class="verse" id="v7-122">
          <ul class="padas">
            <li>stokaśaktyupapanne 'rthe bahuśaktyapramāṇatā |</li>
            <li>vākyatacchaktyanantatve nārthāpattis tato bhavet || 7.122 ||</li>
          </ul>
        </li>
        <li class="verse" id="v7-123">
          <ul class="padas">
            <li>na cāvayavabuddhīnāṃ sādṛśyād bhrāntikalpanā |</li>
            <li>na prasiddhāḥ pṛthagbhūtā mukhyā hy avayavāḥ kva cit || 7.123 ||</li>
          </ul>
        </li>
        <li class="verse" id="v7-124">
          <ul class="padas">
            <li>nāvayavyantare yasmāt sarvavākyeṣv abhāgatā |</li>
            <li>satām avayavānāṃ hi syād vā sadṛśatā na vā || 7.124 ||<span class="pb rich-text" data-page="622">(p.622)</span><br class="pb-br rich-text"/></li>
          </ul>
        </li>
        <li class="verse" id="v7-125">
          <ul class="padas">
            <li>sādṛśyaṃ narasiṃhādau yuktaṃ jātyantare sati |</li>
            <li>tatra hy avayavāḥ siddhāḥ prāksaṃyogavibhāginaḥ || 7.125 ||</li>
          </ul>
        </li>
        <li class="verse" id="v7-126">
          <ul class="padas">
            <li>pāṇyādayo hi vicchinnā dṛśyante nṛśarīrataḥ |</li>
            <li>deheṣu ca pṛthagbuddhis teṣu sarveṣu jāyate || 7.126 ||</li>
          </ul>
        </li>
        <li class="verse" id="v7-127">
          <ul class="padas">
            <li>tatra tatsadṛśatvād vā tatsāmānyena vaikatā |</li>
            <li>hastādiṣūpapanneti pratyabhijñānasambhavaḥ || 7.127 ||</li>
          </ul>
        </li>
        <li class="verse" id="v7-128">
          <ul class="padas">
            <li>tadvad atrāpi sādṛśyaṃ yadi nāmāvadhāryate |</li>
            <li>siddhe 'vayavasatyatve mṛṣā nirbhāgakalpanā || 7.128 ||</li>
          </ul>
        </li>
        <li class="verse" id="v7-129">
          <ul class="padas">
            <li>asatā yat tu sādṛśyam asataḥ parikalpyate |</li>
            <li>dhruvaṃ śaśaviṣāṇena kharaśṛṅgasya tad bhavet || 7.129 ||</li>
          </ul>
        </li>
        <li class="verse" id="v7-130">
          <ul class="padas">
            <li>athāsattvena sādṛśyam atrāpy astīti manyate |</li>
            <li>sarvatraivaṃ samānatvāt kaś cin nāsadṛśo bhavet || 7.130 ||</li>
          </ul>
        </li>
        <li class="verse" id="v7-131">
          <ul class="padas">
            <li>bhāgaś citre 'pi dṛṣṇādir dṛṣṭa eva sadṛktayā |<span class="pb rich-text" data-page="623">(p.623)</span><br class="pb-br rich-text"/></li>
            <li>ekadeśaś ca madye 'pi samyaktiktaraseṣu ca || 7.131 ||</li>
          </ul>
        </li>
        <li class="verse" id="v7-132">
          <ul class="padas">
            <li>citrabuddhes tu naivāsti pratītir bhāgaśo mama |</li>
            <li>ākārābhāvataḥ, artho 'tra citraḥ sāvayavaḥ sa ca || 7.132 ||</li>
          </ul>
        </li>
        <li class="verse" id="v7-133">
          <ul class="padas">
            <li>tasmān na padavarṇānām asattvāt sadṛśī gatiḥ |</li>
            <li>vākyasyāpi na sādṛśyaṃ tatrāvayavavarjanāt || 7.133 ||</li>
          </ul>
        </li>
        <li class="verse" id="v7-134">
          <ul class="padas">
            <li>syād varṇapadaniṣkṛṣṭir na ca vākyasadṛktayā |</li>
            <li>tena na syād apoddhāras teṣām ālambanād ṛte || 7.134 ||<span class="pb rich-text" data-page="624">(p.624)</span><br class="pb-br rich-text"/></li>
          </ul>
        </li>
        <li class="verse" id="v7-135">
          <ul class="padas">
            <li>na ca vyañjakabhedo 'pi padavarṇādṛte 'sti te |</li>
            <li>sūkṣmatvād, aṇukalpānāṃ dhvanīnāṃ parikalpanāt || 7.135 ||</li>
          </ul>
        </li>
        <li class="verse" id="v7-136">
          <ul class="padas">
            <li>na ca kāryāntarārambhas tais tādṛgupapadyate |</li>
            <li>tenāṇumātraśabdāṃśagṛhītiḥ kevalā bhavet || 7.136 ||</li>
          </ul>
        </li>
        <li class="verse" id="v7-137">
          <ul class="padas">
            <li>sator api ca nādānāṃ pṛthaktvakramavattvayoḥ |</li>
            <li>vyaṅgyābhāvena naivaiṣām abhivyaktiḥ prasidhyati || 7.137 ||</li>
          </ul>
        </li>
        <li class="verse" id="v7-138">
          <ul class="padas">
            <li>kṛtsnasya yaugapadyena bhaved vāvagatir na vā |</li>
            <li>naiva prāksakalād vākyād grāhyaṃ kiñ cit tavāsti hi || 7.138 ||</li>
          </ul>
        </li>
        <li class="verse" id="v7-139">
          <ul class="padas">
            <li>tad eva sakalaṃ vākyaṃ nyūnam anyadapekṣya ca |</li>
            <li>tadviruddham,  7.139 ||<span class="pb rich-text" data-page="625">(p.625)</span><br class="pb-br rich-text"/>  na cābhinne nyūnasākalyakalpanā ||</li>
          </ul>
        </li>
        <li class="verse" id="v7-140">
          <ul class="padas">
            <li>pṛthakprasiddhasadbhāvaṃ tripadaṃ ca catuṣpade |</li>
            <li>nāstīti yadi kalpyeta vṛkṣo na syāt tadā vane || 7.140 ||</li>
          </ul>
        </li>
        <li class="verse" id="v7-141">
          <ul class="padas">
            <li>pṛthakprasiddhyamithyātvāt syād vākyāntaratā yadi |</li>
            <li>vākyāc chabdāntaratvaṃ syāt tathaiva padavarṇayoḥ || 7.141 ||</li>
          </ul>
        </li>
        <li class="verse" id="v7-142">
          <ul class="padas">
            <li>tasmād yathā mahāvākye laghūnām anirākriyā |</li>
            <li>tathaiva padavarṇānāṃ nāsattvaṃ vākyabuddhiṣu || 7.142 ||</li>
          </ul>
        </li>
        <li class="verse" id="v7-143">
          <ul class="padas">
            <li>kevalasyāprayogāc cet, mahadarthe laghor api |</li>
            <li>alpārthe tatprayuktaṃ cet svārthe tadvat padāni naḥ || 7.143 ||<span class="pb rich-text" data-page="626">(p.626)</span><br class="pb-br rich-text"/></li>
          </ul>
        </li>
        <li class="verse" id="v7-144">
          <ul class="padas">
            <li>yady api vyavahāraṅgaṃ na pūrṇaṃ padavarṇayoḥ |</li>
            <li>tathāpy asty eva sadbhāvas tanmātre prayuyukṣite || 7.144 ||</li>
          </ul>
        </li>
        <li class="verse" id="v7-145">
          <ul class="padas">
            <li>padārthamātram eveṣṭaṃ viśeṣe 'vagate kva cit |</li>
            <li>padaṃ prayuñjate ke cid varṇaṃ vārthasamanvitam || 7.145 ||</li>
          </ul>
        </li>
        <li class="verse" id="v7-146">
          <ul class="padas">
            <li>granthādhyayanavelāyāṃ svarūpeṇāvadhāraṇam |</li>
            <li>pradhānaṃ padavarṇānāṃ vicchinnānām upāśritam || 7.146 ||</li>
          </ul>
        </li>
        <li class="verse" id="v7-147">
          <ul class="padas">
            <li>tadā prasiddhasattvānāṃ cottaratrāsti sādhanam |</li>
            <li>na hi vākyārthabuddhyaiṣāṃ rūpaṃ kiñ cid viruddhyate || 7.147 ||</li>
          </ul>
        </li>
        <li class="verse" id="v7-148">
          <ul class="padas">
            <li>yady apy eṣāṃ na sāmarthyaṃ kevalānāṃ tadudgame |</li>
            <li>aviruddhas tu sadbhāvaḥ kāryāśaktarathāṅgavat || 7.148 ||</li>
          </ul>
        </li>
        <li class="verse" id="v7-149">
          <ul class="padas">
            <li>kevalasyāprayogitvaṃ tenānaikāntikīkṛtam |</li>
            <li>kāryād ṛte 'pi dṛṣṭir yā,  7.149 ||<span class="pb rich-text" data-page="627">(p.627)</span><br class="pb-br rich-text"/>  sā śabde 'py upapāditā ||</li>
          </ul>
        </li>
        <li class="verse" id="v7-150">
          <ul class="padas">
            <li>sadbhāve padavarṇānāṃ bhedo yaḥ paramāṇuvat |</li>
            <li>sarvābhāvas tataś ceti seyaṃ bālabibhīṣikā || 7.150 ||</li>
          </ul>
        </li>
        <li class="verse" id="v7-151">
          <ul class="padas">
            <li>yathā tantvādayaḥ siddhāḥ paramāṇuṣu satsv api |</li>
            <li>tathā satsv api bhāgeṣu na varṇādi virotsyate || 7.151 ||</li>
          </ul>
        </li>
        <li class="verse" id="v7-152">
          <ul class="padas">
            <li>kiñ cit sāvayavaṃ dṛṣṭvā na ca sarvaṃ prasajyate |</li>
            <li>ghaṭasāvayavatve 'pi na bhāgaḥ paramāṇuṣu || 7.152 ||</li>
          </ul>
        </li>
        <li class="verse" id="v7-153">
          <ul class="padas">
            <li>tad atra padavarṇānāṃ bhedaṃ pratyakṣasādhitam |</li>
            <li>varṇāṃśānupapattyā kaḥ śaknuyādapabādhitum || 7.153 ||<span class="pb rich-text" data-page="628">(p.628)</span><br class="pb-br rich-text"/></li>
          </ul>
        </li>
        <li class="verse" id="v7-154">
          <ul class="padas">
            <li>asattve ye ca dṛṣṭāntāḥ prakṛtipratyayādayaḥ |</li>
            <li>asiddhās te, yato loke tatsadbhāvaḥ pratīyate || 7.154 ||</li>
          </ul>
        </li>
        <li class="verse" id="v7-155">
          <ul class="padas">
            <li>naiva hi prakriyāmātraṃ śāstrataḥ parikalpyate |</li>
            <li>pratyakṣaṃ hy eva tadrūpaṃ vācyam apy anyavācyavat || 7.155 ||</li>
          </ul>
        </li>
        <li class="verse" id="v7-156">
          <ul class="padas">
            <li>krameṇa hi pratīyete prakṛtipratyayau pade |</li>
            <li>tadāgame tadartho 'pi svasaṃvedyaḥ krameṇa naḥ || 7.156 ||</li>
          </ul>
        </li>
        <li class="verse" id="v7-157">
          <ul class="padas">
            <li>anvayavyatirekābhyām apy artho gamyate tayoḥ |</li>
            <li>amādyupajanāpāye vṛkṣārtho hy anugamyate || 7.157 ||</li>
          </ul>
        </li>
        <li class="verse" id="v7-158">
          <ul class="padas">
            <li>vṛkṣaṃ vṛkṣeṇa cety atra vṛkṣatvaṃ tāvad eva hi |</li>
            <li>karmatvaṃ hīyate pūrvaṃ karaṇatvaṃ ca jāyate || 7.158 ||</li>
          </ul>
        </li>
        <li class="verse" id="v7-159">
          <ul class="padas">
            <li>tathā vṛkṣaṃ ghaṭaṃ ceti karmatvam anugamyate |</li>
            <li>vṛkṣatvaṃ hīyate 'nyā ca ghaṭadhīrupajāyate || 7.159 ||</li>
          </ul>
        </li>
        <li class="verse" id="v7-160">
          <ul class="padas">
            <li>tatra yo 'nveti yaṃ śabdam arthas tasya bhaved asau |</li>
            <li>anyathānupapattyā hi śaktis tatrāvatiṣṭhate || 7.160 ||<span class="pb rich-text" data-page="629">(p.629)</span><br class="pb-br rich-text"/></li>
          </ul>
        </li>
        <li class="verse" id="v7-161">
          <ul class="padas">
            <li>yat kūpayūpasūpādau samāne 'py upabandhane |</li>
            <li>nāsty arthānugamaḥ kaś cit tan na śabdo 'parādhyati || 7.161 ||</li>
          </ul>
        </li>
        <li class="verse" id="v7-162">
          <ul class="padas">
            <li>nānvayavyatirekābhyām apūrvārthāvadhāraṇam |</li>
            <li>saṃsṛṣṭe 'vagate 'rthe hi tābhyāṃ śaktir niyamyate || 7.162 ||</li>
          </ul>
        </li>
        <li class="verse" id="v7-163">
          <ul class="padas">
            <li>tenānekātmakāc chabdād anekārthāvabodhane |</li>
            <li>siddhe yadāgame yo 'rthaḥ sa tasyaivāvadhāryate || 7.163 ||</li>
          </ul>
        </li>
        <li class="verse" id="v7-164">
          <ul class="padas">
            <li>evaṃ pipīlikāpaṅkte reṇucakrānvaye sati |</li>
            <li>gajāśvopajanāpāye 'py atādarthyam aśaktitaḥ || 7.164 ||<span class="pb rich-text" data-page="630">(p.630)</span><br class="pb-br rich-text"/></li>
          </ul>
        </li>
        <li class="verse" id="v7-165">
          <ul class="padas">
            <li>asty eva ca gajāśveṣu sāmānyaṃ reṇukāraṇam |</li>
            <li>dṛḍhaprāṇiviśeṣatvaṃ samastavyastalakṣitam || 7.165 ||</li>
          </ul>
        </li>
        <li class="verse" id="v7-166">
          <ul class="padas">
            <li>dṛṣṭā pipīlikāpaṅktiḥ kevalā reṇuvarjitā |</li>
            <li>hastyādyanvayinī tena na hetutvaṃ prapadyate || 7.166 ||</li>
          </ul>
        </li>
        <li class="verse" id="v7-167">
          <ul class="padas">
            <li>prakṛtipratyayādīnāṃ kevalāviniyogataḥ |</li>
            <li>yathaivārthā na dṛśyante tathā cānartham apy adaḥ || 7.167 ||</li>
          </ul>
        </li>
        <li class="verse" id="v7-168">
          <ul class="padas">
            <li>nāmākhyātādisākalyavaikalyānugame sati |</li>
            <li>tadarthāsambhavo dṛṣṭaḥ padavākyāntarāśrayaḥ || 7.168 ||</li>
          </ul>
        </li>
        <li class="verse" id="v7-169">
          <ul class="padas">
            <li>viprāśvaḥ pacate yātaṃ rājahastinyagāditi |</li>
            <li>tathānyarūpam anyādṛk rājñā dadhy atra gām iti || 7.169 ||</li>
          </ul>
        </li>
        <li class="verse" id="v7-170">
          <ul class="padas">
            <li>vipraśabdau kva cid dṛṣṭānupasargārthavācinau |</li>
            <li>samudāyas tathānyatra brāhmaṇatvāvabodhakaḥ || 7.170 ||</li>
          </ul>
        </li>
        <li class="verse" id="v7-171">
          <ul class="padas">
            <li>aśva ity api nāmedam ākhyātaṃ luṅi cedṛśam |</li>
            <li>ākhyātaṃ pacateśabdaḥ paca te iti vā dvayam || 7.171 ||<span class="pb rich-text" data-page="631">(p.631)</span><br class="pb-br rich-text"/></li>
          </ul>
        </li>
        <li class="verse" id="v7-172">
          <ul class="padas">
            <li>strīdvitvaṃ puṃbahutvaṃ vā te ṣaṣṭhyartha caturthyatha |</li>
            <li>pacate iti sarvaṃ vā caturthyantaṃ śatuḥ padam || 7.172 ||</li>
          </ul>
        </li>
        <li class="verse" id="v7-173">
          <ul class="padas">
            <li>yātaṃ loṇmadhyamadvitvamayātaṃ laṅi vā bhvet |</li>
            <li>kartṛniṣṭhādvitīyāntaṃ prathamāntaṃ napuṃsakam || 7.173 ||</li>
          </ul>
        </li>
        <li class="verse" id="v7-174">
          <ul class="padas">
            <li>rājahastī samāso vā rājaloṇmadhyamo 'pi vā |</li>
            <li>hastinītyatha saptamyāmatha strīpratyayāntaram || 7.174 ||</li>
          </ul>
        </li>
        <li class="verse" id="v7-175">
          <ul class="padas">
            <li>agāditi luṅantaṃ syādago vā pañcamīparaḥ |</li>
            <li>tānattītyatha vāpy evaṃ kvibanto 'yaṃ samāsabhāk || 7.175 ||</li>
          </ul>
        </li>
        <li class="verse" id="v7-176">
          <ul class="padas">
            <li>evamarthavikalpena bhede 'rtho nāvatiṣṭhate |</li>
            <li>nirbhāge vācake vākye samastādasti nirṇyaḥ || 7.176 ||</li>
          </ul>
        </li>
        <li class="verse" id="v7-177">
          <ul class="padas">
            <li>tasmān na yo yam anveti sarvadā tena so 'rthavān |</li>
            <li>anarthakatvavijñānāt tadrūpe 'pi padāntare || 7.177 ||</li>
          </ul>
        </li>
        <li class="verse" id="v7-178">
          <ul class="padas">
            <li>tathā rājārthavān dṛṣṭo rājñety atra ca nāsty asau |</li>
            <li>dadhi gaur iti nāpīmau vidmo dadhy atra gāmiti || 7.178 ||</li>
          </ul>
        </li>
        <li class="verse" id="v7-179">
          <ul class="padas">
            <li>anyasmiñ jñātasambandhe niṣiddho 'nyaś ca vācakaḥ |<span class="pb rich-text" data-page="632">(p.632)</span><br class="pb-br rich-text"/></li>
            <li>na ca sarvavikārāṇām ānantyāt saṅgatīkṣaṇam || 7.179 ||</li>
          </ul>
        </li>
        <li class="verse" id="v7-180">
          <ul class="padas">
            <li>tasmād anarthakair eva vinā jātiguṇānvayāt |</li>
            <li>prakṛtipratyayādyantapadabhāgavivarjitaiḥ || 7.180 ||</li>
          </ul>
        </li>
        <li class="verse" id="v7-181">
          <ul class="padas">
            <li>vākyair eva viśiṣṭho 'rthaḥ svatantraiḥ pratipādyate |</li>
            <li>bhāgaśaḥ kathitopāyair aśvakarṇājakarṇavat || 7.181 ||</li>
          </ul>
        </li>
        <li class="verse" id="v7-182">
          <ul class="padas">
            <li>atra brūmaḥ padātmā na sarveṣv eteṣu bhidyate |</li>
            <li>kena cid dhaddharmabhedena jarā rājetivat kramāt || 7.182 ||</li>
          </ul>
        </li>
        <li class="verse" id="v7-183">
          <ul class="padas">
            <li>padāvadhāraṇopāyān bahūnicchanti sūrayaḥ |</li>
            <li>kramanyūnātiriktatvasvaravākyasmṛtiśrutīḥ || 7.183 ||<span class="pb rich-text" data-page="633">(p.633)</span><br class="pb-br rich-text"/></li>
          </ul>
        </li>
        <li class="verse" id="v7-184">
          <ul class="padas">
            <li>śeṣān arthān paricchidya svarūpair vākyagocarān |</li>
            <li>tatsambandhānurūpārthavācitvenānyanirṇayaḥ || 7.184 ||</li>
          </ul>
        </li>
        <li class="verse" id="v7-185">
          <ul class="padas">
            <li>tatrāvadhṛtanāmārthair ākhyātāpekṣaṇena tat |</li>
            <li>ākhyāte sati nāmatvaṃ bhaved ubhayasambhave || 7.185 ||</li>
          </ul>
        </li>
        <li class="verse" id="v7-186">
          <ul class="padas">
            <li>yathā ca puruṣākāre samāne 'py avagamyate |</li>
            <li>smaraṇād brāhmaṇatvādi prakṛtipratyayānvayāt || 7.186 ||</li>
          </ul>
        </li>
        <li class="verse" id="v7-187">
          <ul class="padas">
            <li>tathānvākhyānabhedena prakṛtipratyayādibhiḥ |</li>
            <li>nāmākhyātavyavasthānaṃ smaraṇenopalakṣyate || 7.187 ||</li>
          </ul>
        </li>
        <li class="verse" id="v7-188">
          <ul class="padas">
            <li>aprāptasmṛtyupāyānāṃ viveko 'yaṃ na jāyate |</li>
            <li>ajñāte pitṛsaṃbandhe tulyo 'sau brāhmaṇādiṣu || 7.188 ||</li>
          </ul>
        </li>
        <li class="verse" id="v7-189">
          <ul class="padas">
            <li>tathā śrutyaiva sandigdhaṃ kiñ cin nirṇīyate padam |</li>
            <li>sāmānādhikaraṇyena prasiddhākhyātanāmabhiḥ || 7.189 ||<span class="pb rich-text" data-page="634">(p.634)</span><br class="pb-br rich-text"/></li>
          </ul>
        </li>
        <li class="verse" id="v7-190">
          <ul class="padas">
            <li>nanv ayaṃ na vibhāgaḥ syāt padajātimanicchataḥ |</li>
            <li>nāmākhyātamatigrāhyāḥ kathaṃ varṇāsta eva te || 7.190 ||</li>
          </ul>
        </li>
        <li class="verse" id="v7-191">
          <ul class="padas">
            <li>kena vā neṣyate jātiḥ padajātacatuṣṭaye |</li>
            <li>suptiṅkṛttaddhitāḥ santi tathā dhātvādijātayaḥ || 7.191 ||</li>
          </ul>
        </li>
        <li class="verse" id="v7-192">
          <ul class="padas">
            <li>padaikye 'py aviruddheyam atyantānatirekiṇī |</li>
            <li>varṇā eveti cagranthe niṣiddhātyantabhinnatā || 7.192 ||</li>
          </ul>
        </li>
        <li class="verse" id="v7-193">
          <ul class="padas">
            <li>bhramaṇatvādivac cāsau vyajyate kramavarttibhiḥ |</li>
            <li>antyavarṇe 'tha vā vyaktiḥ pūrvasaṃskṛtyapekṣiṇi || 7.193 ||</li>
          </ul>
        </li>
        <li class="verse" id="v7-194">
          <ul class="padas">
            <li>yad vā yenaiva dharmeṇa vyaṅktuṃ jātyantaraṃ kṣamāḥ |</li>
            <li>varṇāḥ svarūpasāmye 'pi tenākhyātādibuddhiṣu || 7.194 ||<span class="pb rich-text" data-page="635">(p.635)</span><br class="pb-br rich-text"/></li>
          </ul>
        </li>
        <li class="verse" id="v7-195">
          <ul class="padas">
            <li>vanapaṅktyādivac caiṣu samudāyeṣv asatsv api |</li>
            <li>bhinnākhyātādisāmānyavyavahāro bhaviṣyati || 7.195 ||</li>
          </ul>
        </li>
        <li class="verse" id="v7-196">
          <ul class="padas">
            <li>dhātupratyayatadvācyasāmānyānām iyaṃ gatiḥ |</li>
            <li>taddhitākhyātakṛdrūpaṃ nityaṃ hi smaryate janaiḥ || 7.196 ||</li>
          </ul>
        </li>
        <li class="verse" id="v7-197">
          <ul class="padas">
            <li>na cānvākhyānamātreṇa kalpitaṃ tacchabādivat |</li>
            <li>prayujyate hi yadrūpaṃ tadupāye na tiṣṭhati || 7.197 ||<span class="pb rich-text" data-page="636">(p.636)</span><br class="pb-br rich-text"/></li>
          </ul>
        </li>
        <li class="verse" id="v7-198">
          <ul class="padas">
            <li>avadhyagrahaṇaṃ yat tu prakṛtipratyayau prati |</li>
            <li>anvākhyānavisaṃvādād ity etac ca na duṣyati || 7.198 ||</li>
          </ul>
        </li>
        <li class="verse" id="v7-199">
          <ul class="padas">
            <li>tatra hy āptanaroktīnāṃ prāmāṇyam upapadyate |</li>
            <li>yad vā tulyabalatvena vikalpena matāntaram || 7.199 ||</li>
          </ul>
        </li>
        <li class="verse" id="v7-200">
          <ul class="padas">
            <li>prakṛtiḥ pratyayāṃśo vā kaś cit tāvan na bhidyate |</li>
            <li>śiṣṭe vikaraṇādau tu yatheṣṭāṅgāṅgikalpanā || 7.200 ||</li>
          </ul>
        </li>
        <li class="verse" id="v7-201">
          <ul class="padas">
            <li>dhūmādāv api vahnyaṃśo kaś cid aṃśo 'numāpakaḥ |</li>
            <li>anyaḥ sādhāraṇo yadvat tadvad atra bhaviṣyati || 7.201 ||</li>
          </ul>
        </li>
        <li class="verse" id="v7-202">
          <ul class="padas">
            <li>yathā ca nityarūpatvān na tatrāṃśāntaroddhṛtiḥ |</li>
            <li>tathātrāgamako 'py aṃśo nityatve na vyavasthitaḥ || 7.202 ||</li>
          </ul>
        </li>
        <li class="verse" id="v7-203">
          <ul class="padas">
            <li>yatra pratyayalopena prakṛtiḥ syāt kvibantabat |</li>
            <li>śuddhaḥ prakṛtilopena pratyayo vādhunādivat || 7.203 ||</li>
          </ul>
        </li>
        <li class="verse" id="v7-204">
          <ul class="padas">
            <li>tanmātrasya dviśaktitvaṃ tatra śabdasvabhāvataḥ |</li>
            <li>vākyārthe taddhitāntādipadasāmarthyabhedavat || 7.204 ||</li>
          </ul>
        </li>
        <li class="verse" id="v7-205">
          <ul class="padas">
            <li>ekadeśānumānena ke cid āhur dvayārthatām |</li>
            <li>apare 'rthaikadeśena bruvate 'nyārthalakṣaṇām || 7.205 ||<span class="pb rich-text" data-page="637">(p.637)</span><br class="pb-br rich-text"/></li>
          </ul>
        </li>
        <li class="verse" id="v7-206">
          <ul class="padas">
            <li>tattvayuktaṃ yato nāsti lakṣaṇārūpatā mateḥ |</li>
            <li>mukhyatvenaiva buddhir naḥ kvibantādiṣu jāyate || 7.206 ||</li>
          </ul>
        </li>
        <li class="verse" id="v7-207">
          <ul class="padas">
            <li>lakṣaṇādipravṛttiś ca na śāstreṇānugamyate |</li>
            <li>tatsaṅkare ca tenaiva vācyavācakanirṇayaḥ || 7.207 ||</li>
          </ul>
        </li>
        <li class="verse" id="v7-208">
          <ul class="padas">
            <li>na ca tena sahaitasya vijñātā sahavācitā |</li>
            <li>lokaprayuktaśabdārtho nopāyatvāc ca mucyate || 7.208 ||</li>
          </ul>
        </li>
        <li class="verse" id="v7-209">
          <ul class="padas">
            <li>ākhyātapratyayenāpi sahāsāv upalakṣitaḥ |</li>
            <li>kāmaṃ tadīyam apy arthaṃ gamayed anumānataḥ || 7.209 ||<span class="pb rich-text" data-page="638">(p.638)</span><br class="pb-br rich-text"/></li>
          </ul>
        </li>
        <li class="verse" id="v7-210">
          <ul class="padas">
            <li>tāvatyaṃśe na kalpyau ca prakṛtipratyayau punaḥ |</li>
            <li>sa evārthadviśaktitve varaṃ kleśaḥ samāśritaḥ || 7.210 ||</li>
          </ul>
        </li>
        <li class="verse" id="v7-211">
          <ul class="padas">
            <li>nirjñātaparimāṇasya smaraṇānugamād vinā |</li>
            <li>nānātvaṃ kalpayitvāsya kaḥ śaktiṃ kalpayiṣyati || 7.211 ||</li>
          </ul>
        </li>
        <li class="verse" id="v7-212">
          <ul class="padas">
            <li>dadhyatreti yadanyādṛkpadaṃ pūrvāvadhāritāt |</li>
            <li>ke cid āhus tad evedam ajānantaryadūṣitam || 7.212 ||</li>
          </ul>
        </li>
        <li class="verse" id="v7-213">
          <ul class="padas">
            <li>pratyabhijñāyate tad dhi sa cārthaḥ sampratīyate |</li>
            <li>ikāre tu yavijñānamakāraparasaṃhite || 7.213 ||</li>
          </ul>
        </li>
        <li class="verse" id="v7-214">
          <ul class="padas">
            <li>atha vātmīyasiddhāntād yakāratve 'sya saty api |</li>
            <li>dadhivācyārthaṃ sāmarthyaṃ lakṣaṇād avagamyate || 7.214 ||</li>
          </ul>
        </li>
        <li class="verse" id="v7-215">
          <ul class="padas">
            <li>tathā hy aśrutadadhyatro lakṣaṇānugamād vinā |</li>
            <li>vyutpannadadhiśabdo 'pi dadhyatreti na buddhyate || 7.215 ||<span class="pb rich-text" data-page="639">(p.639)</span><br class="pb-br rich-text"/></li>
          </ul>
        </li>
        <li class="verse" id="v7-216">
          <ul class="padas">
            <li>vikārānantyato yas tu sambandhajñaptyasambhavaḥ |</li>
            <li>lakṣaṇāt tadvidukter vā nātikleśo bhaviṣyati || 7.216 ||</li>
          </ul>
        </li>
        <li class="verse" id="v7-217">
          <ul class="padas">
            <li>kiyat padam iti jñānaṃ yat tu tatra na jāyate |</li>
            <li>svarāntaṃ vyañjanāntaṃ vā na cājñāte 'rthanirṇayaḥ || 7.217 ||</li>
          </ul>
        </li>
        <li class="verse" id="v7-218">
          <ul class="padas">
            <li>taducyate padacchede tadapabhraṃśatāṃ vrajet |</li>
            <li>saṃhitāviṣaye cāsya smaryate sādhuśabdatā || 7.218 ||</li>
          </ul>
        </li>
        <li class="verse" id="v7-219">
          <ul class="padas">
            <li>etasmiṃs tu pratīmo 'rtham agṛhītāvadhāv api |</li>
            <li>tena saty api vicchede pade bhedo 'rthabhedataḥ || 7.219 ||</li>
          </ul>
        </li>
        <li class="verse" id="v7-220">
          <ul class="padas">
            <li>jñāyate cāvadhis tatra vyañjanānto na tūcyate |</li>
            <li>dadhiśabdāvabodhyatvān nityaṃ nityasamāsavat || 7.220 ||</li>
          </ul>
        </li>
        <li class="verse" id="v7-221">
          <ul class="padas">
            <li>etena rājarājñādiśabdānāṃ dattam uttaram |<span class="pb rich-text" data-page="640">(p.640)</span><br class="pb-br rich-text"/></li>
            <li>kiñ cid aṃśasamānaṃ hi tadarthaṃ tatpadāntaram || 7.221 ||</li>
          </ul>
        </li>
        <li class="verse" id="v7-222">
          <ul class="padas">
            <li>yat tu brāhmaṇavastrādau brāhmaṇārtho na gamyate |</li>
            <li>avadhyantaratas tatra tatpadāntarajṛmbhitam || 7.222 ||</li>
          </ul>
        </li>
        <li class="verse" id="v7-223">
          <ul class="padas">
            <li>utsargasyāpavādena bādhaḥ kasya na sammataḥ |</li>
            <li>tad brāhmapadam utsṛṣṭaṃ bādhyate 'nyāvadhau pade || 7.223 ||</li>
          </ul>
        </li>
        <li class="verse" id="v7-224">
          <ul class="padas">
            <li>tattvenāvadhim utkṛṣya yady ucyeta padāntaram |</li>
            <li>kena svārtho 'sya vāryeta devadattādiśabdavat || 7.224 ||</li>
          </ul>
        </li>
        <li class="verse" id="v7-225">
          <ul class="padas">
            <li>evam evāśvakarṇādau samudāyaprasiddhitaḥ |</li>
            <li>vāryate 'vayavasyārtho vṛkṣādyarthāvadhāraṇāt || 7.225 ||</li>
          </ul>
        </li>
        <li class="verse" id="v7-226">
          <ul class="padas">
            <li>arthaprakaraṇādhīnabādhitasvārthayor api |</li>
            <li>samastavyastayor bhūyaḥ sa evārthaḥ pratīyate || 7.226 ||<span class="pb rich-text" data-page="641">(p.641)</span><br class="pb-br rich-text"/></li>
          </ul>
        </li>
        <li class="verse" id="v7-227">
          <ul class="padas">
            <li>gośuklādipadānāṃ tu samastavyastabhāvinām |</li>
            <li>svārthahānir na dṛṣṭeti kvānarthakyaṃ bhaviṣyati || 7.227 ||</li>
          </ul>
        </li>
        <li class="verse" id="v7-228">
          <ul class="padas">
            <li>padārthānugataś caiṣa vādyārtho gamyate sadā |</li>
            <li>na viśiṣṭārthatā tasmād vākyasvātantryasādhinī || 7.228 ||</li>
          </ul>
        </li>
        <li class="verse" id="v7-229">
          <ul class="padas">
            <li>na vimuñcanti sāmarthyaṃ vākyārtheṣu padāni naḥ |</li>
            <li>tanmātrāvasiteṣv eṣu padārthebhyaḥ sa gamyate || 7.229 ||</li>
          </ul>
        </li>
        <li class="verse" id="v7-230">
          <ul class="padas">
            <li>aśābde cāpi vākyārthai na padārtheṣv aśābdatā |</li>
            <li>vākyārthasyeva naiteṣāṃ nimittāntarasambhavaḥ || 7.230 ||</li>
          </ul>
        </li>
        <li class="verse" id="v7-231">
          <ul class="padas">
            <li>sambaddham eva caite 'rthaṃ gamayantyavinābhuvam |</li>
            <li>sāmānyaṃ svaviśeṣeṇa vinā na hy upapadyate || 7.231 ||<span class="pb rich-text" data-page="642">(p.642)</span><br class="pb-br rich-text"/></li>
          </ul>
        </li>
        <li class="verse" id="v7-232">
          <ul class="padas">
            <li>na cānumānam eṣā dhīs tanmātreṇa prasajyate |</li>
            <li>pratijñārthaikadeśatvāt padārthānāṃ hy aliṅgatā || 7.232 ||</li>
          </ul>
        </li>
        <li class="verse" id="v7-233">
          <ul class="padas">
            <li>padārthair anurakto 'sau vākyārthaḥ sampratīyate |</li>
            <li>nātmanā gamayantyenaṃ vinā, dhūmo 'gnimattvavat || 7.233 ||</li>
          </ul>
        </li>
        <li class="verse" id="v7-234">
          <ul class="padas">
            <li>pakṣadharmatvam eteṣāṃ vākyārthe na ca gamyate |</li>
            <li>na hi deśādivat pūrvaṃ niṣpannaḥ sa pratīyate || 7.234 ||</li>
          </ul>
        </li>
        <li class="verse" id="v7-235">
          <ul class="padas">
            <li>asattvabhūtamenaṃ hi pratipadyāmahe tataḥ |</li>
            <li>kriyākārakasaṃsargaviśiṣṭaḥ prāgasau kutaḥ || 7.235 ||</li>
          </ul>
        </li>
        <li class="verse" id="v7-236">
          <ul class="padas">
            <li>dharmiṇy anavabuddhe ca na taddharmāvadhāraṇam |</li>
            <li>na ca prāgbodhakaṃ kiñ cid vākyārthasyopapadyate || 7.236 ||</li>
          </ul>
        </li>
        <li class="verse" id="v7-237">
          <ul class="padas">
            <li>avabuddhe tu vākyārthe yadi taddharmatā bhavet |</li>
            <li>vijñāte 'rthe tataḥ kiṃ nu prameyam avaśiṣyate || 7.237 ||</li>
          </ul>
        </li>
        <li class="verse" id="v7-238">
          <ul class="padas">
            <li>anvayaś ca padārthānāṃ na vākyārthair apekṣyate |<span class="pb rich-text" data-page="643">(p.643)</span><br class="pb-br rich-text"/></li>
            <li>sarvasminn eva sujñāno bhūtabhāvitirohite || 7.238 ||</li>
          </ul>
        </li>
        <li class="verse" id="v7-239">
          <ul class="padas">
            <li>anyavākyārthasambandhajñānāc cānyo na gamyate |</li>
            <li>anyatvāc ca padārthānām, te cen nānyārthadhīr bhavet || 7.239 ||</li>
          </ul>
        </li>
        <li class="verse" id="v7-240">
          <ul class="padas">
            <li>sāmānyadṛṣṭakḷptau vā labhyate na viśeṣadhīḥ |</li>
            <li>vākyārthāvagatiḥ sarvā tv asādhāraṇagocarā || 7.240 ||</li>
          </ul>
        </li>
        <li class="verse" id="v7-241">
          <ul class="padas">
            <li>asambandhapratīteś ca prāmāṇyam upapāditam |</li>
            <li>sarvalokaprasiddhā ca pratipattir iha sphuṭā || 7.241 ||</li>
          </ul>
        </li>
        <li class="verse" id="v7-242">
          <ul class="padas">
            <li>yatra kva cana vijñātān padārthān pratipadya hi |</li>
            <li>dūradeśādivār tāsu nāptokte dhīr vihanyate || 7.242 ||</li>
          </ul>
        </li>
        <li class="verse" id="v7-243">
          <ul class="padas">
            <li>āptavādāvisaṃvādād atra ced anumānatā |<span class="pb rich-text" data-page="644">(p.644)</span><br class="pb-br rich-text"/></li>
            <li>nirṇayas tāvatā sidhyed buddhyutpattir na tatkṛtā || 7.243 ||</li>
          </ul>
        </li>
        <li class="verse" id="v7-244">
          <ul class="padas">
            <li>anyad eva hi satyatvam āptavādatvahetukam |</li>
            <li>vākyārthaś cānya eveti jñātaḥ pūrvataraṃ tataḥ || 7.244 ||</li>
          </ul>
        </li>
        <li class="verse" id="v7-245">
          <ul class="padas">
            <li>tatra ced āptavādena satyatvam anumīyate |</li>
            <li>vākyārthapratyayasyātra kathaṃ syād anumānatā || 7.245 ||</li>
          </ul>
        </li>
        <li class="verse" id="v7-246">
          <ul class="padas">
            <li>janma tulyaṃ hi buddhīnām āptānāptagirāṃ śrutau |</li>
            <li>janmādhikopayogī ca nānumāyās trilakṣaṇaḥ || 7.246 ||</li>
          </ul>
        </li>
        <li class="verse" id="v7-247">
          <ul class="padas">
            <li>śabdaprāmāṇyanirṇītyai padārthebhyo yatheṣyate |</li>
            <li>atyantādṛṣṭavākyārthapratipattis tathocyate || 7.247 ||<span class="pb rich-text" data-page="645">(p.645)</span><br class="pb-br rich-text"/></li>
          </ul>
        </li>
        <li class="verse" id="v7-248">
          <ul class="padas">
            <li>bhāvanāvacanas tāvat tāṃ smārayati lokavat |</li>
            <li>anvayavyatirekābhyāṃ pratyayārthas tu seṣyate || 7.248 ||</li>
          </ul>
        </li>
        <li class="verse" id="v7-249">
          <ul class="padas">
            <li>kaiś cit, anyais tu dhātvarthas tatsāmīpyopakārataḥ |</li>
            <li>aparaiḥ samudāyārthas tata eva hi gamyate || 7.249 ||</li>
          </ul>
        </li>
        <li class="verse" id="v7-250">
          <ul class="padas">
            <li>pākādau yan na dṛṣṭāsau bhavatyādau tathaiva ca |</li>
            <li>vivekaphalamandatvāt pacatyādau yatheṣṭatā || 7.250 ||</li>
          </ul>
        </li>
        <li class="verse" id="v7-251">
          <ul class="padas">
            <li>sā sādhyasādhanopāyasāmānyārthāvadhāraṇāt |</li>
            <li>anyalabhyaṃ viśeṣāṃśaṃ yaṃ kañ cid abhikāṅkṣati || 7.251 ||</li>
          </ul>
        </li>
        <li class="verse" id="v7-252">
          <ul class="padas">
            <li>kāmāvagatasādhyatvaḥ svargaḥ kāṅkṣati bhāvanām |</li>
            <li>tatra sannidhiyogyatvāt sambandhaḥ kalpyate tayoḥ || 7.252 ||</li>
          </ul>
        </li>
        <li class="verse" id="v7-253">
          <ul class="padas">
            <li>tataḥ sā kḷptasambandhā sādhanāṃśam apekṣate |<span class="pb rich-text" data-page="646">(p.646)</span><br class="pb-br rich-text"/></li>
            <li>dhātvarthāsādhanaṃ kiñ cin nānuṣṭhānaṃ hi siddhyati || 7.253 ||</li>
          </ul>
        </li>
        <li class="verse" id="v7-254">
          <ul class="padas">
            <li>dhātuvācyaś ca yāgādir atṛtīyāparo 'pi san |</li>
            <li>svabhāvād bhāvanāsaktaḥ sādhyaṃ kiñ cid apekṣate || 7.254 ||</li>
          </ul>
        </li>
        <li class="verse" id="v7-255">
          <ul class="padas">
            <li>pratyāsattinimitto 'yaṃ sambandhaḥ kalpyate 'nayoḥ |</li>
            <li>taṃ ca vispaṣṭam ākhyātuṃ yāgeneti prayujyate || 7.255 ||</li>
          </ul>
        </li>
        <li class="verse" id="v7-256">
          <ul class="padas">
            <li>yathaupagavaśabdārthaṃ tasyāpatyam itīdṛśāt |</li>
            <li>kathayanti na caitasmin ṣaṣṭhyantopagusamabhavaḥ || 7.256 ||</li>
          </ul>
        </li>
        <li class="verse" id="v7-257">
          <ul class="padas">
            <li>na kevalaṃ tṛtīyaiva karaṇatvaṃ niyacchati |</li>
            <li>pramāṇāntaragamye 'pi na kiñ cid viruṇaddhi sā || 7.257 ||</li>
          </ul>
        </li>
        <li class="verse" id="v7-258">
          <ul class="padas">
            <li>prajñātakaraṇatve vā dhātau saty api neṣyate |</li>
            <li>aprātipadikatvena tṛtīyā yāgaśabdavat || 7.258 ||<span class="pb rich-text" data-page="647">(p.647)</span><br class="pb-br rich-text"/></li>
          </ul>
        </li>
        <li class="verse" id="v7-259">
          <ul class="padas">
            <li>ato yā śabdasāmarthyalabhyā karaṇatā yajeḥ |</li>
            <li>kevalasyāprayogitvāt sā yāgeneti kathyate || 7.259 ||</li>
          </ul>
        </li>
        <li class="verse" id="v7-260">
          <ul class="padas">
            <li>tathotpannakathaṃbhāvā bhāvanopāyamātrake |</li>
            <li>upāyo 'pi ca kartavyamātrākāṅkṣī niyamyate || 7.260 ||</li>
          </ul>
        </li>
        <li class="verse" id="v7-261">
          <ul class="padas">
            <li>yogyatvasannidhānābhyām anyathānupapattitaḥ |</li>
            <li>sa ca svavākyalabhyo vā vākyāntaragato 'pi vā || 7.261 ||</li>
          </ul>
        </li>
        <li class="verse" id="v7-262">
          <ul class="padas">
            <li>prakṛtipratyayau yadvadapekṣete parasparam |</li>
            <li>padaṃ padāntaraṃ yadvad vākyaṃ vākyāntaraṃ tathā || 7.262 ||</li>
          </ul>
        </li>
        <li class="verse" id="v7-263">
          <ul class="padas">
            <li>karaṇaiḥ sādhyate kiñ cin nopāyarahitaiḥ phalam |</li>
            <li>prayājādividhānaṃ ca na ca syān niṣprayojanam || 7.263 ||</li>
          </ul>
        </li>
        <li class="verse" id="v7-264">
          <ul class="padas">
            <li>prayojanāntarāt tatra pratyāsatter apekṣitaḥ |</li>
            <li>phalavadbhāvanāṃśasthakaraṇānugraho varam || 7.264 ||</li>
          </ul>
        </li>
        <li class="verse" id="v7-265">
          <ul class="padas">
            <li>ekabhāvanayopāttās trayo 'py aṃśāḥ parasparam |</li>
            <li>upakāryopakāritvaṃ paścādanubhavanti te || 7.265 ||<span class="pb rich-text" data-page="648">(p.648)</span><br class="pb-br rich-text"/></li>
          </ul>
        </li>
        <li class="verse" id="v7-266">
          <ul class="padas">
            <li>bhāvanāpekṣamāṇā hi sādhanaṃ kiṃ phalasya me |</li>
            <li>sādhanānugraḥ ko vetyanusyūtam apekṣate || 7.266 ||</li>
          </ul>
        </li>
        <li class="verse" id="v7-267">
          <ul class="padas">
            <li>ākāṅkṣaivam avicchedasiddhā śuklagavādiṣu |</li>
            <li>ekakriyāgṛhīteṣu sambandhaś ca parasparam || 7.267 ||</li>
          </ul>
        </li>
        <li class="verse" id="v7-268">
          <ul class="padas">
            <li>dravyadvāreṇa caiteṣāṃ viśeṣaṇaviśeṣyatā |</li>
            <li>itaropakṛtadravyavarttitvāt tatra karmaṇi || 7.268 ||</li>
          </ul>
        </li>
        <li class="verse" id="v7-269">
          <ul class="padas">
            <li>dravyāntaram anicchantyā kriyayā ca parigrahāt |</li>
            <li>ekadravyāśrayaprāptir iti nānyonyasaṃśrayam || 7.269 ||</li>
          </ul>
        </li>
        <li class="verse" id="v7-270">
          <ul class="padas">
            <li>parasparānurāgaś ca sutarām upakārakaḥ |<span class="pb rich-text" data-page="649">(p.649)</span><br class="pb-br rich-text"/></li>
            <li>arthāc cānyavyavacchedaḥ, sambandho 'to na duṣyati || 7.270 ||</li>
          </ul>
        </li>
        <li class="verse" id="v7-271">
          <ul class="padas">
            <li>tatrānaikāntikānekavākyārthopaplave sati |</li>
            <li>anyonyātmavyavacchedād ekatra sthāpyate matiḥ || 7.271 ||</li>
          </ul>
        </li>
        <li class="verse" id="v7-272">
          <ul class="padas">
            <li>ato 'nvayātirekābhyām anumā neyam iṣyate |</li>
            <li>ekārthaikāntikatvaṃ tadanyathaivātra labhyate || 7.272 ||</li>
          </ul>
        </li>
        <li class="verse" id="v7-273">
          <ul class="padas">
            <li>evaṃ padārthavākyārthasaṅghātair upakalpitām |</li>
            <li>viśiṣṭāṃ bhāvanāṃ prāpya vṛttir vidhiniṣedhayoḥ || 7.273 ||</li>
          </ul>
        </li>
        <li class="verse" id="v7-274">
          <ul class="padas">
            <li>yady apy anyair asaṃspṛṣṭāṃ vidhiḥ spṛśati bhāvanām |</li>
            <li>tathāpy aśaktito nāsau tanmātre paryavasyati || 7.274 ||<span class="pb rich-text" data-page="650">(p.650)</span><br class="pb-br rich-text"/></li>
          </ul>
        </li>
        <li class="verse" id="v7-275">
          <ul class="padas">
            <li>anuṣṭheye hi viṣaye vidhiḥ puṃsāṃ pravartakaḥ |</li>
            <li>aṃśatrayeṇa cāpūrṇāṃ nānutiṣṭhati bhāvanām || 7.275 ||</li>
          </ul>
        </li>
        <li class="verse" id="v7-276">
          <ul class="padas">
            <li>tasmāt prakrāntarūpo 'pi vidhis tāvat pratīkṣate |</li>
            <li>yāvad yogyatvam āpannā bhāvanānyānapekṣiṇī || 7.276 ||</li>
          </ul>
        </li>
        <li class="verse" id="v7-277">
          <ul class="padas">
            <li>upasarganipātānāṃ prayoganiyame sati |</li>
            <li>arthas tadāgamanyāyāt syāt samāsapadeṣv iva || 7.277 ||</li>
          </ul>
        </li>
        <li class="verse" id="v7-278">
          <ul class="padas">
            <li>vācakadyotakatvaṃ tu nātīvātropayujyate |</li>
            <li>tadbhāvād vācakatvaṃ vā parasyānugrahī 'stu vā || 7.278 ||</li>
          </ul>
        </li>
        <li class="verse" id="v7-279">
          <ul class="padas">
            <li>īṣadarthādayas tāvat sākṣān nāmnaiva saṅgatāḥ |</li>
            <li>aprayuktakriyādvārā viśeṣādhānato 'pare || 7.279 ||</li>
          </ul>
        </li>
        <li class="verse" id="v7-280">
          <ul class="padas">
            <li>āpiṅgaḥ pravayāś ceti dvayasyaitannidarśanam |<span class="pb rich-text" data-page="651">(p.651)</span><br class="pb-br rich-text"/></li>
            <li>kva cit prakṛṣṭatādīnāṃ bhāvanopanipātinām || 7.280 ||</li>
          </ul>
        </li>
        <li class="verse" id="v7-281">
          <ul class="padas">
            <li>itikartavyatātvena pratipattiparigrahau |</li>
            <li>ekārthasamavāyitvāt kartṛdharmo 'pi bhāvanām || 7.281 ||</li>
          </ul>
        </li>
        <li class="verse" id="v7-282">
          <ul class="padas">
            <li>gamiṣyati, na kartṛṇāṃ svarūpe sa hi kīrtyate |</li>
            <li>ye tv anyārthaṃ viruddhārthadhātuśaktyavalopinaḥ || 7.282 ||</li>
          </ul>
        </li>
        <li class="verse" id="v7-283">
          <ul class="padas">
            <li>teṣāṃ tadaṅgataiveṣṭā dhātubhāgasamā hi te |</li>
            <li>praśabdenopasṛṣṭasya tiṣṭhater gatiśaktatā || 7.283 ||</li>
          </ul>
        </li>
        <li class="verse" id="v7-284">
          <ul class="padas">
            <li>na hi praśabdavelāyāṃ gamane jāyate matiḥ |</li>
            <li>sāmānyataḥ kriyāśaktiḥ kḷptā dhātoḥ puraiva tu || 7.284 ||</li>
          </ul>
        </li>
        <li class="verse" id="v7-285">
          <ul class="padas">
            <li>viśeṣa eva tatra syād itarasya dvaye punaḥ |</li>
            <li>yā ca śaktyantarodbhūtir iyam eva viśeṣyatā || 7.285 ||<span class="pb rich-text" data-page="652">(p.652)</span><br class="pb-br rich-text"/></li>
          </ul>
        </li>
        <li class="verse" id="v7-286">
          <ul class="padas">
            <li>na sāmānyāparityāgī kevalo 'nyair viśeṣyate |</li>
            <li>ukter viśeṣaṇaṃ kiñ cid ucyamānaviśeṣaṇam || 7.286 ||</li>
          </ul>
        </li>
        <li class="verse" id="v7-287">
          <ul class="padas">
            <li>tena śaktyapavādo 'yaṃ bhaved arthāpavādavat |</li>
            <li>tathaiva jvalanādīnāṃ pākasambandhiteṣyate || 7.287 ||</li>
          </ul>
        </li>
        <li class="verse" id="v7-288">
          <ul class="padas">
            <li>itikartavyatāṃśatvāt pāke vā tatphale 'pi vā |</li>
            <li>odane sādhyamāne hi pākaḥ karaṇam iṣyate || 7.288 ||</li>
          </ul>
        </li>
        <li class="verse" id="v7-289">
          <ul class="padas">
            <li>akṛtaḥ so 'pi nāstīti punaḥ karaṇavāñchanam |</li>
            <li>karaṇaṃ jvalanādīni tasya kāṣṭhādi vā tathā || 7.289 ||<span class="pb rich-text" data-page="653">(p.653)</span><br class="pb-br rich-text"/></li>
          </ul>
        </li>
        <li class="verse" id="v7-290">
          <ul class="padas">
            <li>itikarttavyatākāṅkṣā yāvatkaraṇasaṃśrayā |</li>
            <li>itikarttavyatāpy anyadapekṣya karaṇaṃ bhavet || 7.290 ||</li>
          </ul>
        </li>
        <li class="verse" id="v7-291">
          <ul class="padas">
            <li>jvalanādinimittā 'taḥ kāṣṭhādeḥ pākasaṅgatiḥ |</li>
            <li>karmaṇaḥ karmasādhyatvaṃ nāsmatpakṣe viruddhyate || 7.291 ||</li>
          </ul>
        </li>
        <li class="verse" id="v7-292">
          <ul class="padas">
            <li>anātmasamavetasya nimittaṃ karma hīṣyate |</li>
            <li>jvalanādisvarūpaṃ ca na kāṣṭhādibharīpsitam || 7.292 ||</li>
          </ul>
        </li>
        <li class="verse" id="v7-293">
          <ul class="padas">
            <li>pākaprayojitānāṃ hi tadvṛttir nāntarīyakī |</li>
            <li>kartṛtve 'pi ca kāṣṭhādeḥ pāke syāt karaṇāditā || 7.293 ||<span class="pb rich-text" data-page="654">(p.654)</span><br class="pb-br rich-text"/></li>
          </ul>
        </li>
        <li class="verse" id="v7-294">
          <ul class="padas">
            <li>āvibhūtānyaśaktitvād ekatve cāpy apekṣayā |</li>
            <li>jvalanādiṣu sarveṣāṃ svātantryāt kartṛteṣyate || 7.294 ||</li>
          </ul>
        </li>
        <li class="verse" id="v7-295">
          <ul class="padas">
            <li>tatsvātantryāvagatyaiva prayuṅkte hi prayojakaḥ |</li>
            <li>niyuktānāṃ tu tenaiṣāṃ karaṇatvādivācyatā || 7.295 ||</li>
          </ul>
        </li>
        <li class="verse" id="v7-296">
          <ul class="padas">
            <li>udbhūtadevadattādivyāpārābhibhavād bhavet |</li>
            <li>yatra tv abhibhavas teṣāṃ naikenāpi vivakṣyate || 7.296 ||</li>
          </ul>
        </li>
        <li class="verse" id="v7-297">
          <ul class="padas">
            <li>kāṣṭhādīni pacantīti prayogas tatra jāyate |</li>
            <li>ekaśabdagṛhīte 'pi guṇaprādhānyam iṣyate || 7.297 ||</li>
          </ul>
        </li>
        <li class="verse" id="v7-298">
          <ul class="padas">
            <li>ākhyātapratyayopāttabhāvanākartṛsaṃkhyavat |<span class="pb rich-text" data-page="655">(p.655)</span><br class="pb-br rich-text"/></li>
            <li>tasmād yasya vivakṣyeta pradhānaṃ dhātubhiḥ kriyā || 7.298 ||</li>
          </ul>
        </li>
        <li class="verse" id="v7-299">
          <ul class="padas">
            <li>sa kartā guṇabhūtānyavyāpāre karaṇāditā |</li>
            <li>itikartavyatāṃśena sarveṣāṃ tena saṅgatiḥ || 7.299 ||</li>
          </ul>
        </li>
        <li class="verse" id="v7-300">
          <ul class="padas">
            <li>avāntarakriyāyogāt pradhānakriyayā saha |</li>
            <li>vikalpapratiṣedhāder virodho na ca vastunā || 7.300 ||</li>
          </ul>
        </li>
        <li class="verse" id="v7-301">
          <ul class="padas">
            <li>abhāvam eva nañ prāha vartamānādikālikam |</li>
            <li>nāmadhātvarthayogī ca niṣedho 'nyārthabhāg bhavet || 7.301 ||</li>
          </ul>
        </li>
        <li class="verse" id="v7-302">
          <ul class="padas">
            <li>tatra vastvantaronmuktaṃ vastv evānuguṇaṃ ca tat |</li>
            <li>ākhyātapratyayair yoge nivṛttyarthaḥ pratīyate || 7.302 ||</li>
          </ul>
        </li>
        <li class="verse" id="v7-303">
          <ul class="padas">
            <li>tatra cājñātasandigdhaviparītārthavāraṇam |<span class="pb rich-text" data-page="656">(p.656)</span><br class="pb-br rich-text"/></li>
            <li>asti nāstīti sandehe pākṣikāstitvabodhanam || 7.303 ||</li>
          </ul>
        </li>
        <li class="verse" id="v7-304">
          <ul class="padas">
            <li>nivartyate nañā, yad vā nāstitaivocyate satī |</li>
            <li>avyutpannasya tatraiva jāyate nāstitāmatiḥ || 7.304 ||</li>
          </ul>
        </li>
        <li class="verse" id="v7-305">
          <ul class="padas">
            <li>astitvamāninaḥ saiva vāryate viparītadhīḥ |</li>
            <li>apūrvābhāvavijñānavirodhāt svayam eva tu || 7.305 ||</li>
          </ul>
        </li>
        <li class="verse" id="v7-306">
          <ul class="padas">
            <li>nivartate 'stitābuddhir mṛgatṛṣṇādibuddhivat |</li>
            <li>tac caitadaniṣedhe 'pi sthāṇvādāv īdṛg eva naḥ || 7.306 ||</li>
          </ul>
        </li>
        <li class="verse" id="v7-307">
          <ul class="padas">
            <li>tatrāpy ajñātasandigdhaviparītārthabādhanāt |</li>
            <li>abhāvasya ca vastutve purastāt pratipāmite || 7.307 ||</li>
          </ul>
        </li>
        <li class="verse" id="v7-308">
          <ul class="padas">
            <li>ghaṭāditulyatā tasya, pratiṣedho na cāpy ayam |</li>
            <li>vidhāyakairasaṃyukto na hi nañ pratiṣedhakaḥ || 7.308 ||</li>
          </ul>
        </li>
        <li class="verse" id="v7-309">
          <ul class="padas">
            <li>abhāvakathanaṃ hy etan nāvaśyaṃ prāptipūrvakam |<span class="pb rich-text" data-page="657">(p.657)</span><br class="pb-br rich-text"/></li>
            <li>na ca śabdena sadbhāvas tasya cārthasya bodhitaḥ || 7.309 ||</li>
          </ul>
        </li>
        <li class="verse" id="v7-310">
          <ul class="padas">
            <li>astitvādyanapekṣaṃ hi sāmānyaṃ tena gamyate |</li>
            <li>astiśabdaprayogo 'pi tenaivātropapadyate || 7.310 ||</li>
          </ul>
        </li>
        <li class="verse" id="v7-311">
          <ul class="padas">
            <li>jāter astitvanāsitve na ca kaś cid vivakṣati |</li>
            <li>nityatvāl lakṣyamāṇāyā vyaktes te hi viśeṣaṇe || 7.311 ||</li>
          </ul>
        </li>
        <li class="verse" id="v7-312">
          <ul class="padas">
            <li>tenātra na virodhitvaṃ śrutyā pūrvoktayā nañaḥ |</li>
            <li>yatrāpy astīty upādāya prayujyeran nañādayaḥ || 7.312 ||</li>
          </ul>
        </li>
        <li class="verse" id="v7-313">
          <ul class="padas">
            <li>tatra tasyāpavādatvāt pūrvajñānopamardanam |</li>
            <li>astitvaṃ vā sad evātra smaryate pūrvalakṣitam || 7.313 ||</li>
          </ul>
        </li>
        <li class="verse" id="v7-314">
          <ul class="padas">
            <li>abhāvottarakālaṃ syād viśeṣe tadvivakṣite |<span class="pb rich-text" data-page="658">(p.658)</span><br class="pb-br rich-text"/></li>
            <li>vidhinā yujyate yatra na hanyān na pibediti || 7.314 ||</li>
          </ul>
        </li>
        <li class="verse" id="v7-315">
          <ul class="padas">
            <li>tatrābhāvārthatā naiva svayaṃ so ruṇaddhi hi |</li>
            <li>anyathaiva pravarttante bhāvābhāvadhiyo 'parāḥ || 7.315 ||</li>
          </ul>
        </li>
        <li class="verse" id="v7-316">
          <ul class="padas">
            <li>vyavasthitabahirvastuparicchedaphalātmikāḥ |</li>
            <li>anyathānāgatotpādyabhāvapreraṇavārikā || 7.316 ||</li>
          </ul>
        </li>
        <li class="verse" id="v7-317">
          <ul class="padas">
            <li>antaḥsaṅkalpamūlātmā vṛttir vidhiniṣedhayoḥ |<span class="pb rich-text" data-page="659">(p.659)</span><br class="pb-br rich-text"/></li>
            <li>vikalpo 'py anayor eva viṣayeṣu pravarttate || 7.317 ||</li>
          </ul>
        </li>
        <li class="verse" id="v7-318">
          <ul class="padas">
            <li>prāpteṣu pratiṣedhārtham aprāpteṣu vidhitsayā |</li>
            <li>yugapac ca viruddhārthapratipatter asambhavaḥ || 7.318 ||</li>
          </ul>
        </li>
        <li class="verse" id="v7-319">
          <ul class="padas">
            <li>paryāyeṇa kadā cit tu kā cid vṛttir bhaviṣyati |</li>
            <li>prāptāprāptavikalpas tu naiveṣṭo lokavedayoḥ || 7.319 ||</li>
          </ul>
        </li>
        <li class="verse" id="v7-320">
          <ul class="padas">
            <li>na vikalpārthavācī tu vāśabdo viṣayāntare |</li>
            <li>sthāṇur vā puruṣo veti yāti tiṣṭhati vety ayam || 7.320 ||</li>
          </ul>
        </li>
        <li class="verse" id="v7-321">
          <ul class="padas">
            <li>sandehakathanārthaḥ syān na hi vastu vikalpate |<span class="pb rich-text" data-page="660">(p.660)</span><br class="pb-br rich-text"/></li>
            <li>viṣaye bāhya evaivaṃ pratiṣedhādisambhavaḥ || 7.321 ||</li>
          </ul>
        </li>
        <li class="verse" id="v7-322">
          <ul class="padas">
            <li>na hi tatsambhavaḥ kaś cid jñāne svarasabhaṅgini |</li>
            <li>jñānaṃ yat tāvad utpannaṃ nānutpanaṃ tad iṣyate || 7.322 ||</li>
          </ul>
        </li>
        <li class="verse" id="v7-323">
          <ul class="padas">
            <li>vināśe 'pi samānatvaṃ satyamithyāvabodhayoḥ |</li>
            <li>bāhyārthavādinas tvarthe yajjñānaṃ jāyate 'nyathā || 7.323 ||</li>
          </ul>
        </li>
        <li class="verse" id="v7-324">
          <ul class="padas">
            <li>tanmithyātvopasaṃkhyānāt pūrvabadhādisambhavaḥ |</li>
            <li>tatrāpi tu na tadrūpaṃ bādhyate na ca bodhyate || 7.324 ||</li>
          </ul>
        </li>
        <li class="verse" id="v7-325">
          <ul class="padas">
            <li>arthajñānādirūpāt tu phalato viprayujyate |</li>
            <li>pratibhānekadhā puṃsāṃ yady apy artheṣu jāyate || 7.325 ||</li>
          </ul>
        </li>
        <li class="verse" id="v7-326">
          <ul class="padas">
            <li>tathāpi bāhya evārthas tasya vākyasya ceṣyate |<span class="pb rich-text" data-page="661">(p.661)</span><br class="pb-br rich-text"/></li>
            <li>vākyaprayojanatvena janyatvenātha vā yadi || 7.326 ||</li>
          </ul>
        </li>
        <li class="verse" id="v7-327">
          <ul class="padas">
            <li>ucyate pratibhāpy artho na naḥ kiñ cid virudhyate |</li>
            <li>śabdādyutthāpitair jñānair ātmāṃśagrahaṇākṣamaiḥ || 7.327 ||</li>
          </ul>
        </li>
        <li class="verse" id="v7-328">
          <ul class="padas">
            <li>yad bāhyamāpyate vastu sa tvarthaḥ pāramārthikaḥ |</li>
            <li>pratyakṣavyatiriktaṃ tu vijñānam upavarṇitam || 7.328 ||</li>
          </ul>
        </li>
        <li class="verse" id="v7-329">
          <ul class="padas">
            <li>trikālaviṣayaṃ yasmād asannidhiradūṣaṇam |</li>
            <li>anekākāratā yāpi śūrabhīrudhiyaṃ prati || 7.329 ||</li>
          </ul>
        </li>
        <li class="verse" id="v7-330">
          <ul class="padas">
            <li>vāsanānugrahāt soktā kuṇapādimater iva |</li>
            <li>bhāvanaiva ca vākyārthaḥ, sarvatrākhyātavattayā || 7.330 ||</li>
          </ul>
        </li>
        <li class="verse" id="v7-331">
          <ul class="padas">
            <li>anekaguṇajātyādikārakārthānurañjitā |<span class="pb rich-text" data-page="662">(p.662)</span><br class="pb-br rich-text"/></li>
            <li>ekayaiva tu buddhyāsau gṛhyate citrarūpayā || 7.331 ||</li>
          </ul>
        </li>
        <li class="verse" id="v7-332">
          <ul class="padas">
            <li>padārthā''hitasaṃskāracitrapiṇḍaprasūtayā |</li>
            <li>padārthapadabuddhīnāṃ saṃsargas tadapekṣayā || 7.332 ||</li>
          </ul>
        </li>
        <li class="verse" id="v7-333">
          <ul class="padas">
            <li>padavyavadhinā caiṣāṃ nāsaṃsargo bhaviṣyati |</li>
            <li>tulyakakṣo hy asambandhī vyavadhāteti kīrtyate || 7.333 ||</li>
          </ul>
        </li>
        <li class="verse" id="v7-334">
          <ul class="padas">
            <li>aṅgatvāt tu padair na syād aṅgivyavadhikalpanā |</li>
            <li>ekasmiṃś ca gṛhīte 'rthe sopāyo 'nyo 'py apekṣyate || 7.334 ||</li>
          </ul>
        </li>
        <li class="verse" id="v7-335">
          <ul class="padas">
            <li>apekṣyā ca sarvo 'sau sambandhaṃ pratipadyate |</li>
            <li>padānām api sambandha evaṃ vākyeṣu sidhyati || 7.335 ||<span class="pb rich-text" data-page="663">(p.663)</span><br class="pb-br rich-text"/></li>
          </ul>
        </li>
        <li class="verse" id="v7-336">
          <ul class="padas">
            <li>padārthapūrvakas tasmād vākyārtho 'yam avasthitaḥ |</li>
            <li>artharūpam ivāpannaṃ vākyaṃ vākyasya vākyasya gocaraḥ || 7.336 ||</li>
          </ul>
        </li>
        <li class="verse" id="v7-337">
          <ul class="padas">
            <li>neṣyate na hy abhedena vṛttir astīti sādhitam |</li>
            <li>prasaṅgikādi yat kāryaṃ padārthopanibandhanam || 7.337 ||</li>
          </ul>
        </li>
        <li class="verse" id="v7-338">
          <ul class="padas">
            <li>ākāṅkṣāviditapraśnau yau ca dṛṣṭau pikādiṣu |</li>
            <li>asatyaṃ tad, apoddhṛtya na caivaṃ kalpyiṣyati || 7.338 ||</li>
          </ul>
        </li>
        <li class="verse" id="v7-339">
          <ul class="padas">
            <li>śaśaśṛṅgādyapoddhṛtya vākyārtho na hi dṛśyate |</li>
            <li>asatyair gamyamāne 'rthe satyatā nety udāhṛtam || 7.339 ||</li>
          </ul>
        </li>
        <li class="verse" id="v7-340">
          <ul class="padas">
            <li>svarūpeṇāsato dṛṣṭaṃ nopāyatvaṃ hi kasya cit |</li>
            <li>avācakatvaṃ vākyasya tadbhūtānām itīritam || 7.340 ||<span class="pb rich-text" data-page="664">(p.664)</span><br class="pb-br rich-text"/></li>
          </ul>
        </li>
        <li class="verse" id="v7-341">
          <ul class="padas">
            <li>hetuḥ syāt tannimittatm, mūlaṃ vārthasya kathyate |</li>
            <li>padārthamūlako hy eṣa na bhrāntir iti gamyatām || 7.341 ||</li>
          </ul>
        </li>
        <li class="verse" id="v7-342">
          <ul class="padas">
            <li>sākṣād yady api kurvanti padārthapratipādanam |</li>
            <li>varṇās tathāpi naitasmin paryavasyanti niṣphale || 7.342 ||</li>
          </ul>
        </li>
        <li class="verse" id="v7-343">
          <ul class="padas">
            <li>vākyārthamitaye teṣāṃ pravṛttau nāntarīyakam |</li>
            <li>pāke jvāleva kāṣṭhānāṃ padārthapratipādanam || 7.343 ||</li>
          </ul>
        </li>
        <li class="verse" id="v7-344">
          <ul class="padas">
            <li>prayojanatayā caiṣām artham icchanti bhāvanām |</li>
            <li>kriyārtheneti tenāha samāmnāyaprayojanam || 7.344 ||</li>
          </ul>
        </li>
        <li class="verse" id="v7-345">
          <ul class="padas">
            <li>śuklo gaur iti vākyārthavākyayor yadudāhṛtam |</li>
            <li>sambandhakathanārthaṃ tan na jñeyaṃ pāramārthikam || 7.345 ||</li>
          </ul>
        </li>
        <li class="verse" id="v7-346">
          <ul class="padas">
            <li>na hi prayojanāpetaṃ vākyam uccāryate kva cit |<span class="pb rich-text" data-page="665">(p.665)</span><br class="pb-br rich-text"/></li>
            <li>prayojanakṣamaṃ nāpi padam ākhyātavarjitam || 7.346 ||</li>
          </ul>
        </li>
        <li class="verse" id="v7-347">
          <ul class="padas">
            <li>gaur aśva iti vā śrutyā yad gotvādyavabodhitam |</li>
            <li>viśeṣe yadi tan na syāt tatra syāc chrutibādhanam || 7.347 ||</li>
          </ul>
        </li>
        <li class="verse" id="v7-348">
          <ul class="padas">
            <li>jātivyaktī gṛhītvaiva vayaṃ tu śrutilakṣite |</li>
            <li>kṛṣṇādi yadi muñcāmaḥ kā śrutis tatra bādhyate || 7.348 ||</li>
          </ul>
        </li>
        <li class="verse" id="v7-349">
          <ul class="padas">
            <li>lakṣaṇāto 'pi parato yaḥ sandehaḥ pravarttate |</li>
            <li>kā nāma pīḍyate tatra śuklaśrutyā nivartate || 7.349 ||</li>
          </ul>
        </li>
        <li class="verse" id="v7-350">
          <ul class="padas">
            <li>agṛhṇatas tu śuklatvaṃ śrutis te bādhyatetarām |</li>
            <li>asya vākyam asambaddhaṃ sarvam evāprayojanam || 7.350 ||</li>
          </ul>
        </li>
        <li class="verse" id="v7-351">
          <ul class="padas">
            <li>vākyārtho 'pīti bhāṣyeṇa solluṇṭham abhidhīyate |</li>
            <li>na sarvatrety anenāpi kva cit sā nety avocata || 7.351 ||<span class="pb rich-text" data-page="666">(p.666)</span><br class="pb-br rich-text"/></li>
          </ul>
        </li>
        <li class="verse" id="v7-352">
          <ul class="padas">
            <li>prakṛtyarthānuraktāyāṃ buddhau nipatatā dhruvam |</li>
            <li>karmādīnāṃ viśeṣyatvam iti kā vā śrutir bhavet || 7.352 ||</li>
          </ul>
        </li>
        <li class="verse" id="v7-353">
          <ul class="padas">
            <li>prakṛtipratyayau nāpi prayujyete ca kevalau |</li>
            <li>yena yuṣmadabhipretā śrutir labhyeta karhi cit || 7.353 ||</li>
          </ul>
        </li>
        <li class="verse" id="v7-354">
          <ul class="padas">
            <li>yatrāpi nāma dṛśyete devalāvadhunādivavat |</li>
            <li>tatrāpy anyārthasaṃyuktāv iti pūrvaṃ nirūpitam || 7.354 ||</li>
          </ul>
        </li>
        <li class="verse" id="v7-355">
          <ul class="padas">
            <li>ayam eva viśeṣaś ca kathyate padavākyayoḥ |</li>
            <li>arthavadbhāgatulyatve prakṛtipratyayārthataḥ || 7.355 ||</li>
          </ul>
        </li>
        <li class="verse" id="v7-356">
          <ul class="padas">
            <li>dṛṣṭā yathā hi sākāṅkṣāḥ padārthāḥ kevalāḥ kva cit |</li>
            <li>svātantryeṇa gṛhītāś ca viśīṣṭārthāvabodhakāḥ || 7.356 ||</li>
          </ul>
        </li>
        <li class="verse" id="v7-357">
          <ul class="padas">
            <li>prakṛtipratyayau naivaṃ kadā cid api lakṣitau |</li>
            <li>prakṛtyarthānurakto hi pratyayārthaḥ sadeṣyate || 7.357 ||<span class="pb rich-text" data-page="667">(p.667)</span><br class="pb-br rich-text"/></li>
          </ul>
        </li>
        <li class="verse" id="v7-358">
          <ul class="padas">
            <li>paśyataḥ śvetimārūpaṃ hreṣāśabdaṃ ca śṛṇvataḥ |</li>
            <li>khuranikṣepaśabdaṃ ca śveto 'śvo dhāvatīti dhīḥ || 7.358 ||</li>
          </ul>
        </li>
        <li class="verse" id="v7-359">
          <ul class="padas">
            <li>dṛṣṭā vākyavinirmuktā na padārthair vinā kva cit |</li>
            <li>mānasād ity ato nāsya vākyāgrahaṇam uttaram || 7.359 ||</li>
          </ul>
        </li>
        <li class="verse" id="v7-360">
          <ul class="padas">
            <li>mānasenāparādhena padārthān ye na gṛhṇate |</li>
            <li>te tadvākyaṃ gṛhītvāpi nārthaṃ gṛhṇanti karhi cit || 7.360 ||</li>
          </ul>
        </li>
        <li class="verse" id="v7-361">
          <ul class="padas">
            <li>vākyena tena nocyeta vākyārtho 'nyair nirūpaṇāt |</li>
            <li>tacchrutāv apy abodhād vā palāśeneva vṛkṣatā || 7.361 ||</li>
          </ul>
        </li>
        <li class="verse" id="v7-362">
          <ul class="padas">
            <li>varṇā vā na bruvantyenaṃ tatsambandhyarthabodhanāt |</li>
            <li>sattve 'py agamakatvād vā vṛkṣatvam iva śiṃśapā || 7.362 ||</li>
          </ul>
        </li>
        <li class="verse" id="v7-363">
          <ul class="padas">
            <li>padārthā gamayantyetaṃ pratyekaṃ saṃśaye sati |</li>
            <li>sāmastye nirṇayotpādāt sthāṇumūrddhasthakākavat || 7.363 ||<span class="pb rich-text" data-page="668">(p.668)</span><br class="pb-br rich-text"/></li>
          </ul>
        </li>
        <li class="verse" id="v7-364">
          <ul class="padas">
            <li>tadabhāvāpratīter vā tadgamyo 'yaṃ bhaviṣyati |</li>
            <li>śrotrābhāvāpratīter hi śrautraṃ śabdaṃ pracakṣate || 7.364 ||</li>
          </ul>
        </li>
        <li class="verse" id="v7-365">
          <ul class="padas">
            <li>sambandhākaraṇanyāyād vaktavyā vākyanityatā |</li>
            <li>saṅghātatvasya vaktavyam īdṛśaṃ pratisādhanam || 7.365 ||</li>
          </ul>
        </li>
        <li class="verse" id="v7-366">
          <ul class="padas">
            <li>vedasyādhyayanaṃ sarva gurvadhyayanapūrvakam |</li>
            <li>vedādhyayanavācyatvād adhunādhyayanaṃ yathā || 7.366 ||</li>
          </ul>
        </li>
        <li class="verse" id="v7-367">
          <ul class="padas">
            <li>bhārate 'pi bhaved evaṃ kartṛsmṛtyā tu bādhyate |</li>
            <li>vede 'pi tatsmṛtir yā tu sārthavādanibandhanā || 7.367 ||</li>
          </ul>
        </li>
        <li class="verse" id="v7-368">
          <ul class="padas">
            <li>pāramparyeṇa kartāraṃ nādhyetāraḥ smaranti hi |</li>
            <li>teṣāmanevamātmatvād bhrāntiḥ seti ca vakṣyate || 7.368 ||</li>
          </ul>
        </li>
        <li class="verse" id="v7-369">
          <ul class="padas">
            <li>teṣu ca dhriyamāṇeṣu na mūlāntarakalpanā |<span class="pb rich-text" data-page="669">(p.669)</span><br class="pb-br rich-text"/></li>
            <li>tathā hy adyatanasyāpi te kurvantīdṛśīṃ matim || 7.369 ||</li>
          </ul>
        </li>
      </ul>
      <h1 id="8_vedapauruṣeyatādhikaraṇa_VPA">§ 8 vedapauruṣeyatādhikaraṇa VPA</h1>
      <ul class="verses">
        <li class="verse" id="v8-1">
          <ul class="padas">
            <li>vacanāntarasādharmyāt kartuḥ sāmānyasamplave |</li>
            <li>samākhyayā viśeṣo 'yaṃ kaṭhādiravadhāryate || 8.1 ||<span class="pb rich-text" data-page="670">(p.670)</span><br class="pb-br rich-text"/></li>
          </ul>
        </li>
        <li class="verse" id="v8-2">
          <ul class="padas">
            <li>anapekṣatvasūtre yā rūpāt kṛtakatoditā |</li>
            <li>vede sā dṛśyate spaṣṭā kṛtakārthābhidhāyini || 8.2 ||</li>
          </ul>
        </li>
        <li class="verse" id="v8-3">
          <ul class="padas">
            <li>smṛtiprayojanābhāvāt kartṛmātre 'napekṣite |</li>
            <li>sāmānyasiddhyapekṣatvān na samākhyā niyāmikā || 8.3 ||</li>
          </ul>
        </li>
        <li class="verse" id="v8-4">
          <ul class="padas">
            <li>anyathāpy upapannatvād iyaṃ pravacanādinā |</li>
            <li>na śaktā kartṛmūlāya, prokte ca smaraṇaṃ sthitam || 8.4 ||</li>
          </ul>
        </li>
        <li class="verse" id="v8-5">
          <ul class="padas">
            <li>śrutyāder durbalā cāsau na śaktā tāni bādhitum |</li>
            <li>aṅgabhūyāṃsamekeyaṃ śabdarāśiṃ na bādhate || 8.5 ||</li>
          </ul>
        </li>
        <li class="verse" id="v8-6">
          <ul class="padas">
            <li>kāmaṃ vā nirnimitteyaṃ śākhām ekāṃ vadiṣyati |</li>
            <li>śrutisāmānyamātraṃ hi nātra daṇḍena vāyate || 8.6 ||</li>
          </ul>
        </li>
        <li class="verse" id="v8-7">
          <ul class="padas">
            <li>sati sādhāraṇatve vā sambhavena viśeṣaṇam |</li>
            <li>yathā vairūpasāmeti sattayaiva pratīyate || 8.7 ||<span class="pb rich-text" data-page="671">(p.671)</span><br class="pb-br rich-text"/></li>
          </ul>
        </li>
        <li class="verse" id="v8-8">
          <ul class="padas">
            <li>avyāsaṅgi ca sarveṣu pravaktṛtvaṃ kaṭhādiṣu |</li>
            <li>tenaikavyapadeśyatvaṃ lakṣyate ḍitthamātṛvat || 8.8 ||</li>
          </ul>
        </li>
        <li class="verse" id="v8-9">
          <ul class="padas">
            <li>anyais tulye 'pi sambandhe yat tair na vyapadiśyatem |</li>
            <li>na hy eṣa kartṛsaṃskāraḥ pārārthye caika iṣyate || 8.9 ||</li>
          </ul>
        </li>
        <li class="verse" id="v8-10">
          <ul class="padas">
            <li>vidyamānanimittaṃ ca kathyate, nāsataḥ kriyā |</li>
            <li>sādhāraṇaṃ ca tīrthādi kena cid vyapadiśyate || 8.10 ||</li>
          </ul>
        </li>
        <li class="verse" id="v8-11">
          <ul class="padas">
            <li>yadi cāpauruṣeyyeṣā nānityapratipādinī |</li>
            <li>pauruṣeyyās tu satyatvaṃ katham adhyavasīyate || 8.11 ||<span class="pb rich-text" data-page="672">(p.672)</span><br class="pb-br rich-text"/></li>
          </ul>
        </li>
        <li class="verse" id="v8-12">
          <ul class="padas">
            <li>nityam eva nimittaṃ vā kaṭhatvaṃ jātir asti naḥ |</li>
            <li>kāṭhakādipravṛttyarthaṃ vyāvṛttaṃ caraṇāntarāt || 8.12 ||</li>
          </ul>
        </li>
        <li class="verse" id="v8-13">
          <ul class="padas">
            <li>anityārthābhidhāyitvaṃ svayam evaiṣa muñcati |</li>
            <li>nityānityavikalpena vedastādarthyavarjanāt || 8.13 ||</li>
          </ul>
        </li>
        <li class="verse" id="v8-14">
          <ul class="padas">
            <li>nityasya nitya evārthaḥ kṛtakasyāpramāṇatā |</li>
            <li>unmattavacanatvaṃ tu pūrvam eva nirākṛtam || 8.14 ||</li>
          </ul>
        </li>
        <li class="verse" id="v8-15">
          <ul class="padas">
            <li>iti pramāṇatvam idaṃ prasiddhaṃ yuktyeha dharmaṃ prati codanāyāḥ |</li>
            <li>ataḥ paraṃ tu pravibhajya vedaṃ tredhā tato vakṣyati yasya yo 'rthaḥ || 8.15 ||</li>
          </ul>
        </li>
      </ul>
    </div>
  </body>
</html>
